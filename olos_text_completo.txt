Ho l’impressione che la reale importanza delle piante per la vita
dell’uomo non sia percepita nella sua interezza dalla maggior parte delle
persone. Certo, tutti sanno – o almeno me lo auguro – che respiriamo grazie
all’ossigeno prodotto dai vegetali, e che l’intera catena alimentare, e quindi
il cibo che nutre tutti gli animali della Terra, si basa sulle piante. Ma quanti
hanno chiaro che petrolio, carbone, gas e tutte le cosiddette risorse
energetiche non rinnovabili non sono altro che una forma diversa
dell’energia del sole fissata dalle piante milioni di anni fa? Quanti sanno
che i principi attivi delle nostre medicine sono in gran parte di origine
vegetale? O che il legno, grazie alle sue sorprendenti caratteristiche, in
molte aree del mondo è ancora oggi il più utilizzato materiale da
costruzione? La nostra vita, così come quella di ogni altra forma animale su
questo pianeta, dipende dal mondo vegetale.
     Si potrebbe pensare che di organismi così importanti per la
sopravvivenza dell’umanità – e dai quali dipende una bella fetta della nostra
economia – si sappia tutto. Niente affatto: soltanto nel 2015 sono state
scoperte 2034 nuove specie vegetali. E non pensiate che si tratti di piantine
microscopiche sfuggite all’attenzione dei botanici; una di queste, il
Gilbertiodendron maximum, è un albero endemico della foresta pluviale del
Gabon, alto circa quarantacinque metri, con un tronco che può raggiungere
il metro e mezzo di diametro e una massa totale di oltre cento tonnellate. E
il 2015 non è stato un caso eccezionale: nell’ultimo decennio il numero di
nuove specie descritte ha superato le duemila per anno.
     È sempre un buon affare andare alla ricerca di nuove piante: non sai mai
cosa puoi scoprire. Più di 31.000 differenti specie hanno un uso
documentato; fra queste, quasi 18.000 sono utilizzate a scopi medicinali,
6000 per la nostra alimentazione, 11.000 come fibre tessili e materiali da
costruzione, 1300 a fini sociali (inclusi usi religiosi e come droghe), 1600
 quali fonte energetica, 4000 come cibo per animali, 8000 a scopi
ambientali, 2500 come veleni eccetera. Il conto è presto fatto: circa un
decimo delle specie ha un uso immediato per l’umanità. Come detto, un
buon affare. Che potrebbe diventare ottimo, qualora iniziassimo a servirci
delle piante non solo per ciò che producono, ma anche per quello che
possono insegnarci.
    Esse, infatti, sono un modello di modernità; e il fine di questo libro è
proprio renderlo evidente. Dai materiali all’autonomia energetica, dalle
capacità di resistenza alle strategie di adattabilità, le piante hanno trovato da
tempo immemorabile le migliori soluzioni alla maggior parte dei problemi
che affliggono l’umanità. Basta sapere come e dove guardare.
    Fra i quattrocento milioni e il miliardo di anni fa, a differenza degli
animali che scelsero di muoversi per trovare il nutrimento indispensabile, le
piante presero una decisione evoluzionisticamente opposta. Preferirono non
spostarsi, ottenendo dal sole tutta l’energia necessaria per sopravvivere e
adattando il proprio corpo alla predazione e agli altri innumerevoli vincoli
derivanti dall’essere radicate al terreno. La cosa non è per niente facile.
Provate a pensare quanto sia complicato restare in vita in un ambiente ostile
senza potersi spostare. Immaginate di essere una pianta, circondata da
insetti, animali erbivori e predatori di ogni specie, e di non poter scappare.
L’unica maniera per sopravvivere è essere indistruttibili; essere costruiti in
modo interamente diverso da un animale. Essere una pianta, appunto.
    Per eludere i problemi relativi alla predazione, si sono evolute secondo
una strada unica e insolita, sviluppando soluzioni così lontane da quelle
animali da essere per noi l’esempio stesso della diversità. Organismi così
differenti da noi che, per quanto ci riguarda, potrebbero benissimo essere
alieni. Molte delle soluzioni sviluppate dalle piante sono l’esatto opposto di
quelle ideate dal mondo animale. Ciò che lì è bianco, per le piante è nero, e
viceversa: gli animali si spostano, le piante sono ferme; gli animali sono
veloci, le piante lente; gli animali consumano, le piante producono; gli
animali generano CO2, le piante fissano CO2… E così via, fino alla
contrapposizione decisiva, la più importante e la più sconosciuta: quella fra
diffusione e concentrazione. Qualunque funzione che negli animali è
affidata a organi specializzati, nelle piante è diffusa sull’intero corpo. È una
differenza fondamentale, di cui è difficile comprendere appieno le
conseguenze. Tale struttura così diversa è proprio uno dei motivi per cui le
piante ci appaiono così diverse.
      Il nostro approccio verso la progettazione è stato quello di una
sostituzione, espansione o miglioramento delle funzioni umane. In pratica,
l’uomo ha sempre tentato di replicare l’essenziale dell’organizzazione
animale nella costruzione dei suoi strumenti. Prendiamo il computer. È
progettato su schemi ancestrali: un processore, in rappresentanza del
cervello, che ha la funzione di governare l’hardware, e poi dischi rigidi,
ram, schede video e audio… Cioè la banale trasposizione dei nostri organi
in chiave sintetica. Tutto ciò che l’uomo progetta tende ad avere, in maniera
più o meno palese, questa architettura: un cervello centrale che governa e
organi che eseguono i suoi comandi. Perfino le nostre società sono costruite
su questo stesso arcaico disegno, gerarchico e centralizzato. Un modello il
cui unico vantaggio è di fornire risposte rapide – quindi, in quanto tali, non
sempre corrette –, ma che è molto fragile e per nulla innovatore.
     Pur senza alcun organo assimilabile a un cervello centrale, le piante
riescono a percepire l’ambiente circostante con una sensibilità superiore a
quella degli animali; competono attivamente per le limitate risorse
disponibili nel suolo e nell’atmosfera; valutano con precisione le
circostanze; compiono sofisticate analisi costi-benefici; e, infine,
definiscono e intraprendono le appropriate azioni in risposta agli stimoli
ambientali. La loro via, dunque, è un’alternativa di cui tenere conto,
soprattutto in tempi in cui la percezione dei cambiamenti e la
predisposizione di soluzioni innovative diventano attitudini fondamentali.
     Qualsiasi organizzazione centralizzata è inerentemente debole. Il 22
aprile 1519 Hernán Cortés sbarcava in Messico, presso l’odierna Veracruz,
con cento marinai, circa cinquecento soldati e pochi cavalli. Due anni dopo,
il 13 agosto 1521, la caduta della capitale Tenochtitlán segnava la fine della
civiltà azteca. La stessa sorte sarebbe toccata agli Inca per mano di
Francisco Pizarro pochi anni più tardi, nel 1533. In ambedue i casi, eserciti
minuscoli erano stati in grado di far crollare imperi grandi, secolari e fragili,
grazie alla cattura dei loro sovrani: Montezuma e Atahualpa. Questo perché
i sistemi centralizzati sono delicati. Poche centinaia di chilometri a nord di
Tenochtitlán, gli Apache – molto meno progrediti degli Aztechi, ma che a
differenza loro non avevano alcun tipo di potere centralizzato – resistettero
allo stesso Cortés, nonostante una lunga guerra.
     Le piante incarnano un modello molto più resistente e moderno di
quello animale; sono la rappresentazione vivente di come solidità e
flessibilità possano coniugarsi. La loro costruzione modulare è la
 quintessenza della modernità: un’architettura cooperativa, distribuita, senza
centri di comando, capace di resistere alla perfezione a ripetuti eventi
catastrofici senza perdere funzionalità e in grado di adattarsi con grande
rapidità a enormi cambiamenti ambientali.
    La complessa organizzazione anatomica e le principali funzionalità
della pianta richiedono un sistema sensoriale ben sviluppato, che permetta
all’organismo di esplorare con efficienza l’ambiente e di reagire con
prontezza a eventi potenzialmente dannosi. Così, per utilizzare le risorse
dell’ambiente, le piante si avvalgono tra l’altro di una raffinata rete radicale
formata da apici in continuo sviluppo, che esplorano in modo attivo il
suolo. Non è un caso che internet, il simbolo stesso del moderno, sia
costruita come una rete radicale.
    Quando si tratta di robustezza e innovazione, nulla può stare al pari
delle piante. Grazie all’evoluzione – che le ha portate a sviluppare soluzioni
molto diverse da quelle trovate dagli animali – esse sono, da questo punto
di vista, organismi molto più moderni.
    Faremmo bene a tenerne conto, nel progettare il nostro futuro.
 Riferimenti bibliografici
C. Risen, The world’s most advanced building material is… wood. And it’s
   going to remake skyline, «Popular science», 284 (3), 2014.
State of the world’s plants, report del 2016 a cura dell’RBG Kew,
    consultabile                           al                 sito
    https://stateoftheworldsplants.com/report/sotwp_2016.pdf.
 Gli aceri producono frutti secchi detti sàmare, dotati di un’ala
membranacea utile per sfruttare la forza del vento.
                                                 I
                    Memorie senza cervello








Siamo abituati a identificare le piante soltanto con ciò che esce dal terreno. In realtà l’apparato
radicale rappresenta almeno la metà del corpo di una pianta; e probabilmente è la metà più
interessante.
    MEMORIA: IN GENERALE, LA CAPACITÀ, COMUNE A MOLTI ORGANISMI, DI
CONSERVARE TRACCIA PIÙ O MENO COMPLETA E DURATURA DEGLI STIMOLI
ESTERNI SPERIMENTATI E DELLE RELATIVE RISPOSTE.


   (Il vocabolario della lingua italiana Treccani)


   L’INTELLIGENZA    È LA MOGLIE, L’IMMAGINAZIONE È L’AMANTE, LA
MEMORIA È LA SERVA.
   (Victor Hugo, Post scriptum della mia vita)


   NOI   ABBIAMO UNA MEMORIA IMMENSA, PRESENTE IN NOI A NOSTRA
INSAPUTA.
   (Denis Diderot)
  Animali o piante: l’esperienza insegna
    Mi sono sempre occupato dell’intelligenza delle piante, quindi non
potevo evitare di occuparmi anche della loro memoria. Forse quest’ultima
affermazione potrà suonarvi strana, ma provate a rifletterci un attimo. Si
può facilmente immaginare che un’intelligenza non sia il frutto del lavoro
di un singolo organo; essa è connaturata alla vita, che ci sia un cervello o
meno. Le piante, da questo punto di vista, sono la dimostrazione più
evidente di come l’encefalo sia un «accidente» evolutosi soltanto in uno
sparuto numero di esseri viventi, gli animali, mentre nella stragrande
maggioranza della vita – rappresentata dagli organismi vegetali –
l’intelligenza si è sviluppata anche senza un organo dedicato. D’altro canto,
non riesco a immaginare alcun tipo d’intelligenza che non abbia una sua,
seppur particolare, forma di memoria.
    La memoria, infatti, è qualcosa di differente dall’intelligenza in sé:
senza di essa non è possibile apprendere, e l’apprendimento è uno dei
requisiti dell’intelligenza stessa. Come potremmo ipotizzare un essere
dotato d’ingegno che non migliora l’efficienza della sua reazione quando
sottoposto ripetute volte al medesimo tipo di problema? Lo so, ciascuno di
noi ha spesso la sensazione di rispondere sempre nella stessa maniera agli
stessi problemi, anche sapendo di sbagliare; e so anche che ciascuno di noi
potrebbe portare numerosi esempi di amici e parenti che non migliorano le
proprie performance come reazione a specifiche questioni. Ma è solo
un’impressione: al netto delle tante eccezioni o dei casi particolari, spesso
legati a patologie più o meno sottili, in generale gli organismi sono in grado
di apprendere dall’esperienza. Le piante non si sottraggono a questa regola
aurea, e rispondono in maniera sempre più appropriata quando problemi
noti si ripetono nel corso della loro esistenza. Tutto ciò non potrebbe
avvenire senza la capacità di conservare da qualche parte le informazioni
rilevanti per il superamento di quegli specifici ostacoli. Ossia, senza la
memoria.
    Ma non aspettatevi che qualcun altro parli apertamente di memoria per
le numerose attività vegetali analoghe a quelle che negli animali richiedono
 l’uso del cervello. Quando si discute di piante, che il cervello non ce
l’hanno, ci si inventa di solito termini specifici: acclimatazione,
indurimento, priming, condizionamento… Tutti funambolismi linguistici
coniati negli anni dagli scienziati, pur di evitare l’uso della vecchia, comoda
e semplice parola «memoria».
     Eppure tutte le piante sono in grado di imparare dall’esperienza, e
possiedono quindi dei meccanismi di memorizzazione. Facciamo un
esempio. Se si sottopone una pianta qualunque, diciamo un olivo, a uno
stress quale siccità, salinità o simili, essa risponderà mettendo in atto le
modificazioni della propria anatomia e del proprio metabolismo necessarie
a garantirsi la sopravvivenza. Fin qui nulla di strano, giusto? Se poi, dopo
un certo periodo di tempo, proponiamo alla stessa pianta il medesimo
stimolo, magari con un’intensità anche più forte, ci accorgiamo di un dato
solo in apparenza sorprendente: essa risponde meglio allo stress. Ha dunque
imparato la lezione! Ha conservato da qualche parte traccia delle soluzioni
utilizzate e, quando ce n’è stato bisogno, le ha richiamate velocemente, così
da reagire in maniera più efficiente e precisa. Insomma, ha appreso e
conservato nella propria memoria le risposte migliori, aumentando le
possibilità di sopravvivenza.
 La pianta non ha la memoria corta
     A differenza di molti aspetti della vita delle piante che presentano
importanti somiglianze con il mondo animale e hanno una storia di studi
che anche se non lunga è ormai abbastanza consolidata (penso a
intelligenza, abilità comunicative, capacità di elaborare strategie di difesa,
comportamento eccetera), nel caso della memoria i test comparativi sono
iniziati in tempi piuttosto recenti. La prima personalità a occuparsene, però,
è d’importanza tale da giustificare la lunga attesa: si tratta, infatti, di
Lamarck. O meglio, di Jean-Baptiste Pierre Antoine de Monet, cavaliere di
Lamarck (1744-1829), perché solo il nome completo rende al meglio la
rilevanza della sua attività di scienziato. Il padre della biologia – nel senso
letterale del termine, avendo coniato la parola stessa – si interessò, come
altri naturalisti della sua epoca, alla vita delle piante, soprattutto ai
fenomeni legati ai movimenti rapidi tipici delle cosiddette sensitive (piante
che rispondono in maniera immediatamente evidente a determinati stimoli).
In particolare, per lunga parte della sua carriera mostrò uno spiccato
interesse riguardo l’esatto funzionamento del meccanismo di chiusura delle
foglioline della Mimosa pudica, adoperandosi a capire per quale motivo
fosse messo in atto. C’è da dire che, in merito, non abbiamo ancor oggi le
idee chiare.
     Suppongo conosciate tutti la Mimosa pudica: oggi si trova in vendita
anche nei supermercati; comunque, per quei pochissimi che non l’avessero
mai vista, si tratta di un’insolita e aggraziata piantina che, come dice bene il
suo nome, richiude delicatamente le foglioline, in un movimento di estrema
pudicizia, quando vengono sottoposte a qualche stimolo esterno (ad
esempio se le tocchiamo). Proprio grazie a tale risposta immediata, così rara
nel mondo vegetale, questa pianta originaria delle regioni tropicali del
continente americano suscitò un grande interesse, al suo arrivo in Europa.
Se ne occuparono scienziati del calibro di Robert Hooke (1635-1703), il
famoso microscopista inglese che per primo visualizzò e descrisse una
cellula, o del medico francese Henri Dutrochet de Néons (1776-1847),
 considerato il padre della biologia cellulare. Insomma, per alcuni anni la
Mimosa pudica fu una vera e propria star della botanica.








   Mimosa pudica in fioritura: le infiorescenze di colore rosa sono caratterizzate dai
   moltissimi stami allungati che le donano il tipico aspetto piumoso.


    Al suo fascino non sfuggì neppure il nostro cavaliere di Lamarck, che
ne approfondì la conoscenza servendosi di innumerevoli esperimenti e
studiandone il comportamento in situazioni a dir poco originali. Ma fu
soprattutto una particolarità a colpire Lamarck: il fatto che, se sottoposte a
stimoli ripetuti della stessa natura, a un certo punto le foglie non
rispondevano più e ignoravano del tutto ogni successiva stimolazione.
Lamarck era nel giusto quando attribuiva questa interruzione alla
«stanchezza»; in sostanza, dopo ripetute chiusure delle foglioline, la pianta
non aveva più energie a disposizione per ulteriori movimenti. Qualcosa di
simile a quanto avviene con il lavoro muscolare negli animali, che non può
continuare all’infinito ed è limitato dalla quantità di energia a disposizione,
caratterizzava anche la Mimosa pudica. Ma non sempre.
    Lamarck notò che a volte, dopo stimoli sempre uguali, il «soggetto»
smetteva di chiudere le foglie ben prima di aver esaurito la propria energia.
Era una cosa che lo lasciava perplesso; non riusciva a capire la ragione di
 questo comportamento apparentemente imprevedibile. Finché un giorno
non si imbatté in un originale esperimento eseguito da René Desfontaines
(1750-1833) che sembrava rispondere ai suoi interrogativi. Il botanico
francese architettò un originale esperimento: chiese a un suo studente di
portare in carrozza un folto gruppo di piantine, per un bel tour di Parigi, e di
controllarne scrupolosamente i comportamenti. Soprattutto, doveva fare
attenzione a quando avessero chiuso le foglioline. Lo studente, di cui non
sappiamo il nome, evidentemente abituato alle stravaganti richieste del suo
maestro, non batté ciglio. Sistemati sui sedili di una vettura di piazza diversi
vasetti di Mimosa pudica, ordinò al fiaccheraio di compiere un giro delle
località più interessanti della città, al trotto moderato e se possibile senza
mai fermarsi.
    Non si godette molto la passeggiata: era troppo impegnato a riportare
sul suo taccuino da campo le più minute osservazioni riguardo al
comportamento delle piante, mentre queste ultime chiudevano le proprie
foglie all’iniziare delle prime vibrazioni della carrozza sul pavé parigino. In
fin dei conti, al giovane allievo non dovette sembrare un esperimento molto
interessante; Desfontaines non ne sarebbe rimasto soddisfatto. Com’era da
prevedere, le piantine avevano serrato le foglioline alle prime vibrazioni
della carrozza… Quindi? Cosa si aspettava il suo maestro da
quest’esperimento? Qualunque cosa fosse, non sembrava la giornata buona
per ottenere un risultato soddisfacente. Tuttavia, mentre proseguiva il giro,
accadde qualcosa di inatteso. Prima una, poi due, poi altre cinque, infine
tutte le piantine cominciarono ad aprire le foglioline anche se le vibrazioni
della carrozza continuavano con uguale intensità. Era un dato interessante.
Cosa stava succedendo? Lo sconosciuto studente ebbe come una
folgorazione e l’annotò sul taccuino: le piantine si stavano abituando.
    La Mimosa pudica è una pianta sensitiva originaria dell’America latina e dei Caraibi e si è
   diffusa in numerosi Paesi della fascia tropicale.


    I risultati dell’esperimento condotto nelle strade di Parigi andarono a
comporre un’interessante memoria della Società di botanica e un breve
testo della Flore française scritta da Lamarck e Augustin-Pyramus de
Candolle (1778-1841), ma furono presto dimenticati, come accade molto
più spesso di quanto non si pensi a molte geniali intuizioni. Eppure le
indicazioni del test di Desfontaines erano fin troppo chiare già allora, e
puntavano decisamente all’individuazione di un comportamento adattivo
derivante dalla memorizzazione di informazioni. Come avrebbero potuto le
piante di Mimosa pudica abituarsi ai continui scossoni della carrozza, se
non avessero avuto una qualche forma di memoria? Dubbio di sicuro
affascinante, cui però furono a lungo negate delle conferme scientifiche.
    Poi, nel maggio del 2013, una ricercatrice della University of Western
Australia di Perth, Monica Gagliano, si trasferì per sei mesi nel mio
laboratorio. Quando arrivò al Linv (il Laboratorio internazionale di
neurobiologia vegetale dell’Università di Firenze che io dirigo), Monica era
una ricercatrice di biologia marina con interessi molto vari, che spaziavano
dalla filosofia all’evoluzione delle specie alla botanica, e la visita aveva
proprio lo scopo di approfondire le sue conoscenze sul mondo vegetale. O
 meglio, su un aspetto particolare del mondo vegetale: i comportamenti delle
piante. Così, com’è naturale che accada durante le lunghe discussioni sui
rispettivi ambiti di studio, iniziammo a progettare qualche esperimento che
potesse da un lato giustificare agli occhi della sua università il soggiorno
presso il Linv, e dall’altro fosse in grado di fornire qualche risposta ad
alcune delle molte curiosità nate durante le nostre conversazioni sul
comportamento delle piante. Fra queste, a me sembrava d’importanza
fondamentale poter dimostrare sperimentalmente qualcosa che da tempo
molti ritenevano essere vero, ma senza alcuna reale base scientifica, cioè
che le piante fossero dotate di un’efficace memoria. Una volta concordato
l’argomento della nostra ricerca, rimaneva però la parte più difficile: come
dimostrare che le piante migliorano l’efficienza della loro risposta in quanto
dotate di una particolare forma di memoria?
     Qualche mese prima, durante una visita presso la sede giapponese del
Linv a Kitakyūshū, il mio caro amico e collega Tomonori Kawano (che
dirige quella sezione) mi aveva mostrato con legittimo orgoglio alcuni delle
molte migliaia di volumi che l’Università della Sorbona di Parigi aveva
destinato al macero e che lui, grazie a un’abile trattativa, era riuscito a
salvare dalla distruzione e a trasferire in Giappone. In mezzo alle molte
meraviglie vi era anche una copia originale della Flore française di
Lamarck e De Candolle in cui si raccontava dell’esperimento di
Desfontaines sugli effetti del trasporto delle piantine di Mimosa pudica per
le strade della capitale francese. Quella storia di improbabili viaggi in
carrozza che ci aveva divertito molto – con ironia, Tomonori definiva
l’allievo di Desfontaines un esempio del perfetto studente giapponese – mi
era tornata alla mente. Ne parlai dunque a Monica. Era possibile
immaginare una riedizione di questo classico, elaborandolo in maniera da
essere scientificamente plausibile? Dopo pochi giorni, il nuovo protocollo
di ciò che fin da subito convenimmo di chiamare «esperimento Lamarck e
Desfontaines» era pronto a partire.
     Nel 2013 era impensabile riproporre la gita in carrozza con le piante, ma
l’idea dello stimolo ripetuto, quella sì, volevamo riprenderla. Lo scopo
dell’esperimento era duplice: da un lato dimostrare che le piantine di
Mimosa pudica erano in grado, dopo un certo numero di ripetizioni, di
identificare uno stimolo come non pericoloso e, quindi, di non chiudere le
foglioline; dall’altro accertare che le stesse, dopo un adeguato periodo di
preparazione, fossero in grado di distinguere tra due stimoli, uno dei quali
 noto, e di rispondere in maniera appropriata. In altre parole, eravamo
curiosi di sapere se le piantine fossero in grado di ricordare uno stimolo
non pericoloso cui erano state sottoposte e distinguerlo da uno nuovo
potenzialmente rischioso.
     Preparammo in breve tempo un apparato sperimentale semplice ma
efficace. Il «Lamarck e Desfontaines» prevedeva che le piante, poste in
vasetti, fossero sottoposte a ripetute cadute da un’altezza di circa dieci
centimetri. Il salto, quantificabile con precisione, rappresentava lo stimolo. I
risultati si rivelarono da subito entusiasmanti, confermandoci la correttezza
delle osservazioni di Desfontaines: dopo una serie di ripetizioni (sette o
otto, circa) le piante iniziavano a non chiudere più le foglioline, ignorando
con sovrano distacco ogni successiva caduta. Ora bisognava capire se si
trattava di semplice stanchezza o se davvero le piante avevano compreso
che non c’era nulla da temere. L’unico modo per farlo era sottoporle a uno
stimolo diverso dal primo. Predisponemmo quindi un marchingegno con cui
scuotere i vasetti in direzione orizzontale, e iniziammo a trattare le piante
con questo nuovo impulso, anch’esso perfettamente quantificabile; esse
risposero chiudendo subito le foglioline. Un bellissimo risultato. Grazie al
«Lamarck e Desfontaines» eravamo riusciti a dimostrare che le piante
potevano apprendere la non pericolosità di un evento e distinguerlo da altri
potenzialmente rischiosi. Erano quindi in grado di ricordare un’esperienza
passata.








   Opportunamente addestrate, le piantine di Mimosa pudica riconoscono stimoli non
   pericolosi (come una caduta del vaso di pochi centimetri) e imparano a non chiudere le
   foglie quando sottoposte a essi.
      Ma quanto era lunga questa memoria? Per rispondere a tale domanda,
lasciammo indisturbate alcune centinaia di piante che erano state addestrate
a distinguere fra i due stimoli controllando, in tempi successivi, se
mantenevano la memoria di ciò che avevano appreso. Il risultato superò
ogni nostra aspettativa: la Mimosa pudica ricordava per oltre quaranta
giorni. Un tempo lunghissimo, se paragonato agli standard di durata della
memoria in molti insetti, e simile invece a quello di diversi animali
superiori.
     Come funzioni un simile meccanismo in esseri privi di cervello quali le
piante è ancora un mistero. Numerose ricerche, svolte soprattutto
nell’ambito della memoria da stress, sembrano dimostrare l’importanza
fondamentale dell’epigenetica nella formazione di questo tipo di ricordi.
L’epigenetica descrive l’ereditabilità di variazioni che non sono attribuibili
a modifiche della sequenza del DNA; in altre parole si tratta di cambiamenti
– quali la modificazione degli istoni, proteine il cui ruolo principale è di
organizzare il DNA, o la metilazione, il legame di un gruppo metile-CH3 a
una base azotata del DNA stesso – che alterano l’espressione dei geni ma
non la loro sequenza.
     Recentemente, buona parte del DNA non codificante presente nella
cellula, un tempo conosciuto come «DNA spazzatura», ha iniziato a rivelare
funzioni inaspettate di estrema importanza per la biologia cellulare. Ad
esempio è responsabile della produzione di molecole di RNA che svolgono
un ruolo chiave nello sviluppo dell’embrione, nelle funzioni cerebrali e in
altri passaggi cruciali della vita degli individui. Come spesso è accaduto
nella storia della biologia, molti progressi in questo campo sono stati resi
possibili dalla ricerca sulle piante; soprattutto, negli ultimi tempi, da studi
volti a chiarire il mistero della memoria vegetale. Tanto per citare un caso
concreto, come fanno le piante a ricordare l’esatto momento in cui devono
fiorire? Il loro successo riproduttivo e l’abilità di generare una progenie si
basano, prima di ogni altra considerazione, sulla capacità di sbocciare al
momento giusto. Molte piante fioriscono soltanto dopo un certo numero di
giorni dall’esposizione al freddo invernale. Sono quindi in grado di
ricordare quanto tempo è passato.
    La metilazione del DNA è la più comune delle modificazioni epigenetiche.


    Si tratta evidentemente di una memoria epigenetica, ma sul suo
funzionamento non si sapeva nulla fino a poco tempo fa. Poi, nel numero di
settembre 2016 della rivista «Cell reports», il gruppo di lavoro coordinato
da Karissa Sanbonmatsu del Los Alamos national laboratory ha pubblicato i
risultati ottenuti lavorando su una particolare sequenza di RNA, chiamata
COOLAIR, che controlla il tempo della fioritura delle piante in primavera
rilevando quanto è passato dall’esposizione al freddo. Quando questo pezzo
di RNA è disattivato o rimosso, le piante non sono in grado di fiorire. Senza
entrare nelle complicate dinamiche di funzionamento di COOLAIR (che
sarebbe in sostanza il repressore di un repressore della fioritura), quello che
ci interessa è che questi meccanismi potrebbero essere molto più comuni di
quanto pensavamo un tempo e rappresentare la base del funzionamento
della memoria vegetale. D’altronde, nelle piante, le modificazioni
epigenetiche sembrano rivestire un ruolo più rilevante che negli animali.
Così è probabile che alterazioni dell’espressione dei geni a seguito di stress
possano essere ricordate dalle cellule attraverso modificazioni epigenetiche.
     Di recente, una ricerca del gruppo diretto da Susan Lindquist del
dipartimento di biologia del Mit (Massachusetts institute of technology) di
Cambridge (Usa) ha avanzato un’ipotesi: le piante, almeno in casi quali la
memoria della fioritura, possono utilizzare delle proteine prioniche. I prioni
sono proteine in cui la catena di amminoacidi è avvolta in maniera scorretta
(misfolding, in inglese), e che propagano in una specie di effetto domino
questa malformazione a tutte le proteine vicine. Negli animali i prioni non
portano nulla di buono; tanto per fare un esempio la malattia di Creutzfeldt-
Jakob, più conosciuta come morbo della mucca pazza, è dovuta proprio a
loro. Nelle piante, tuttavia, potrebbero fornire un modo originale di
memoria biochimica.
    Al contrario di quanto si potrebbe forse pensare, l’importanza di questi
studi travalica il puro interesse botanico, seppure alto: capire il
funzionamento della memoria in esseri senza cervello, oltre a risolvere il
mistero su come facciano le piante a ricordare, servirà anche a comprendere
meglio come funziona la nostra, di memoria; quali meccanismi portano a
sue alterazioni o patologie e come sue forme particolari possano localizzarsi
anche al di fuori del sistema nervoso. Inoltre, qualsiasi scoperta sul
funzionamento biologico della memoria è di grande interesse per le
applicazioni tecnologiche. In altre parole, ogni avanzamento nella ricerca su
questi temi è d’interesse generale, e ha potenzialità che non possiamo al
momento immaginare.
 Riferimenti bibliografici
A.-P. De Candolle, J.B. Lamarck, Flore française ou descriptions
    succinctes de toutes les plantes qui croissent naturellement en France,
    Parigi 18053.
S. Lindquist et al., Luminidependens (LD) is an arabidopsis protein with
    prion behavior, «Proceedings of the National academy of sciences of
    the United States of America», 113 (21), 2016, pp. 6065-6070.
S. Mancuso et al., Experience teaches plants to learn faster and forget
    slower in environments where it matters, «Oecologia», 175 (1), 2014,
    pp. 63-72.
K.Y. Sanbonmatsu et al., COOLAIR antisense RNAs from evolutionarily
    conserved elaborate secondary structures, «Cell reports», 16 (12),
    2016, pp. 3087-3096.
                                                II
                    Dalle piante ai plantoidi








Un singolo apparato radicale può essere composto da miliardi di apici. Nell’immagine la complessità
di una piccola porzione dell’apparato radicale del mais.
 GUARDA CON PROFONDITÀ LA NATURA, CAPIRAI MEGLIO OGNI COSA.
(Albert Einstein)
  L’approccio bioispirato è una novità?
     Dopo anni di prematuri annunci, preoccupazioni, rettifiche e
chiarimenti, la tanto attesa rivoluzione robotica sembra stia per vincere la
sua sfida; automi economici e affidabili stanno sostituendo l’uomo in molte
attività che fino a pochi decenni fa richiedevano esclusivamente il lavoro
umano. Alcuni fanno già parte della nostra vita quotidiana: robot in grado di
spolverare gli appartamenti, tosare l’erba dei giardini o ripulire dalle
cartacce le strade non sono più prerogativa dei film di fantascienza.
     Nonostante questa incontestabile realtà, e benché i robot siano oggi
divenuti degli strumenti indispensabili in molti campi, la percezione
generale è che il loro avvento, tanto temuto da alcuni quanto auspicato da
altri, sia ancora di là da venire. È una percezione in gran parte sbagliata,
legata all’idea che abbiamo di tali macchine. In verità, la loro diffusione è
aumentata in maniera esponenziale; in campi come l’automazione
industriale, la medicina, la ricerca subacquea e simili, il loro uso è ormai
insostituibile. Ogni giorno sentiamo di nuove applicazioni: robot artificieri,
robot spazzini, robot sottomarini… Eppure, se ne parliamo con i nostri
amici, nessuno sembra avvertire che ci siano oggi in giro più automi di
quanti ce ne fossero, diciamo, trent’anni fa. Da cosa dipende tutto ciò? La
mia personale opinione è che tale percezione sia legata all’idea popolare di
robot, formatasi grazie alle centinaia di film e romanzi sull’argomento;
un’idea che corrisponde a quella di un androide, costruito in maniera da
imitare le fattezze e le caratteristiche dell’uomo.
     Com’è noto, il termine robot deriva dal ceco robota: lavoro pesante o
forzato (in polacco il termine robotnik significa operaio). Fu usato per la
prima volta dallo scrittore ceco Karel Čapek nell’opera teatrale del 1920
R.U.R. – Rossum’s Universal Robots, e diventò subito molto popolare,
favorendo la diffusione dell’idea che ne stava alla base. Ma, nel dramma
fantascientifico di Čapek, gli operai artificiali che dovrebbero semplificare
la vita dell’uomo sono in realtà dei replicanti, cioè umanoidi organici. Forse
per questo ebbe presto larga diffusione la convinzione che un robot, anche
se meccanico, fosse essenzialmente uno schiavo umanoide, una nostra
 replica semplificata. E di lì a poco, nel 1927, il capolavoro del cinema
espressionista di Fritz Lang, Metropolis, fissava per sempre
nell’immaginario collettivo la figura dell’uomo-macchina. Ma, al di fuori
della finzione narrativa, chi ha mai detto che la forma umana sia la più
adeguata alla costruzione di un robot?
    Il nostro preconcetto secondo cui queste macchine debbano per forza
assomigliare a un uomo è tuttavia affascinante, giacché ci suggerisce che il
nostro approccio verso la produzione di nuove tecnologie è quello di una
sostituzione, espansione o miglioramento delle funzioni umane. In pratica,
l’uomo ha sempre tentato di replicare se stesso – o almeno l’essenziale della
sua progettazione animale – nella costruzione dei propri strumenti.
Prendiamo il computer, questo insostituibile apparecchio simbolo stesso
della modernità. Può sembrare qualcosa di totalmente altro da noi, eppure è
progettato su schemi ancestrali: un processore che rappresenta il cervello e
ha la funzione di governare l’hardware; periferiche, dischi rigidi, ram,
schede video e audio che traspongono in chiave tecnologica, sic et
simpliciter, i nostri organi. Tutto quello che l’uomo costruisce tende ad
avere, in maniera più o meno evidente, la stessa comune architettura di
fondo, con un «cervello pensante» che governa degli «organi attuatori».
Addirittura le nostre società, come vedremo, sono costruite su questo
modello.
 Una scenografia per il dramma fantascientifico messo in scena a Praga nel 1921.








L’ufficio di Domin, il demiurgo protagonista dell’opera teatrale, nel disegno di Vlastislav
Hofman.
     Per fortuna, negli ultimi anni, l’approccio cosiddetto bioispirato –
quello che guarda alla natura come a un modello da imitare per la
risoluzione di problemi tecnologici – ha iniziato a essere utilizzato per la
progettazione e la produzione di nuovi materiali e macchinari. Nulla di
nuovo sotto il sole: si tratta dello stesso metodo utilizzato da Leonardo
(1452-1519) nella maggior parte dei suoi lavori, compreso l’«automa
cavaliere» concepito intorno al 1495, che rappresenta il primo progetto
documentato di un robot umanoide in grado, secondo gli appunti contenuti
nel Codice atlantico e in altri taccuini, di alzarsi in piedi, muovere le
braccia e la testa, aprire la bocca ed emettere dei suoni. L’invenzione, forse
preparata per una delle magnifiche feste della corte sforzesca di Milano, era
chiaramente bioispirata, perché si basava sulle ricerche anatomiche
rappresentate nell’Uomo vitruviano, il celebre disegno a penna e inchiostro
del genio toscano.
    Ma la bioispirazione ha portato una ventata di aria nuova anche nella
robotica contemporanea. L’uomo non è più l’unico modello cui ispirarsi:
l’intero mondo animale è diventato una miniera di soluzioni da studiare e
imitare. Negli ultimi anni hanno preso sempre più piede animaloidi e
insettoidi, e sono stati progettati con buoni esiti robot che replicano le
salamandre, i muli, addirittura i polpi. D’altronde, se volete costruire un
robot che sott’acqua afferri e muova oggetti, ispirarsi alla vivace
intelligenza tentacolare del polpo è di sicuro un’ottima idea. E se si deve
progettare un robot anfibio, che passi agevolmente dall’ambiente acquatico
a quello terrestre, cosa c’è di meglio di una salamandra? Tuttavia, al
momento, la bioispirazione sembra limitarsi al regno animale. E le piante?
Be’, finora non si è ritenuto che possano dare un significativo contributo
alla questione.
    Io, però, non sono d’accordo. Credo ci siano molti buoni motivi per
imitare il regno vegetale. Le piante consumano pochissima energia,
compiono movimenti passivi, sono «costruite» a moduli, sono robuste,
hanno un’intelligenza distribuita (al contrario di quella centralizzata degli
animali), si comportano come delle colonie. Quando si voglia progettare
qualcosa di robusto, energeticamente sostenibile e adattabile a un ambiente
in continua modificazione, non c’è nulla di meglio sulla Terra a cui
ispirarsi.
 Perché le piante
     Magari vi starete domandando: «Sul serio, robot ispirati ai vegetali?
Come potrebbero esserci utili?». Be’, ricapitoliamo. Le piante sono
organismi multicellulari eucariotici e fotosintetizzanti, caratterizzati, pur
con alcune eccezioni, da una parte aerea e da un sistema radicale; per
compensare la loro natura sessile, e adattarsi alle mutevoli condizioni
ambientali senza potersi spostare, hanno sviluppato la possibilità di
muoversi attraverso la crescita, dando prova di straordinaria plasticità.
     L’insieme delle risposte all’ambiente che si manifestano con un
movimento sono comunemente note con il nome di tropismi. Sono
caratterizzati da una marcata crescita direzionale degli organi, soprattutto
della radice, in risposta a stimoli esterni, i principali fra i quali sono la luce
(fototropismo), la gravità (gravitropismo), il contatto (tigmotropismo), il
gradiente di umidità (idrotropismo), l’ossigeno (ossitropismo) e il campo
elettrico (elettrotropismo). A questi, di recente e grazie agli studi effettuati
presso il mio laboratorio, si è aggiunto anche il cosiddetto fonotropismo,
ossia la crescita regolata da una fonte sonora. La combinazione di tali
meccanismi permette alla pianta di sopravvivere in ambienti ostili e
colonizzare il suolo attraverso la creazione di un sistema radicale che ne
assicura la sopravvivenza e la stabilità (e che spesso è ben superiore alla
chioma in massa e lunghezza, potendo raggiungere dimensioni difficilmente
immaginabili).
     Per aumentare a dismisura la superficie assorbente delle radici, poi, la
natura è ricorsa a un trucco simile a quello attribuito da una poetica
leggenda a Didone, la mitica fondatrice di Cartagine. Si narra infatti che il
sovrano africano Iarba avesse concesso alla regina e al suo popolo, esuli di
Tiro, tutta la terra che fosse possibile coprire con una pelle di bue. Si
trattava, com’è ovvio, di un inganno. Tuttavia, la futura regina di Cartagine
seppe risolvere la situazione a proprio favore: tagliò la pelle in strisce
sottilissime, che legò fra loro, riuscendo così a circondare l’altura su cui
doveva sorgere la città. In modo analogo, una singola pianta di grano può
raggiungere uno sviluppo lineare superiore ai venti chilometri,
 considerando la lunghezza totale dei peli radicali; se, d’altra parte,
misuriamo il volume di quegli stessi peli, ci accorgiamo che possono
trovare posto in un cubo di un centimetro e mezzo di lato.
     Un’altra fondamentale caratteristica degli apici radicali è la loro abilità
di trovare una via di crescita anche in materiali molto resistenti. Nonostante
l’apparenza fragile e la delicata struttura, essi sono capaci di esercitare
pressioni straordinarie, e si rivelano in grado di fratturare anche la roccia
più solida grazie alla divisione ed espansione cellulare. Perché le radici
possano crescere, infatti, la grandezza dei pori o fessure nel suolo deve
essere maggiore delle dimensioni dell’apice radicale. Così, l’acqua
all’interno delle sue cellule è in grado di generare un turgore che gli
fornisce la forza necessaria per l’allungamento e la crescita. Il potenziale
osmotico di una radice crea un gradiente di potenziale che sostiene
l’ingresso di acqua all’interno delle cellule e queste, gonfiandosi, spingono
la propria membrana cellulare contro la parete rigida. La pressione
esercitata in questa maniera può variare, a seconda della specie, tra l’uno e i
tre megapascal, e spiega come mai le radici siano in grado di spezzare
materiali resistenti come l’asfalto, il cemento e addirittura il granito.
 Individualità nelle piante
    Un’altra caratteristica dei vegetali poco conosciuta, e dalla quale la
robotica potrebbe trarre ispirazione, è la loro costruzione modulare reiterata.
Il corpo di un albero è composto da unità replicate che, insieme, ne
costituiscono l’architettura generale e ne definiscono la fisiologia. Dunque,
qualcosa di ben diverso da quanto accade nel regno animale. Per quanto
possa sembrare assurdo, perfino la definizione di «individuo» che
adoperiamo per gli animali ha poca attinenza con il mondo delle piante.
Vediamo meglio. Esistono perlomeno due differenti definizioni di
individuo.


  1. Etimologica: un individuo è un’entità biologica che non può essere
     divisa in due parti senza che almeno una delle due muoia.
  2. Genetica: un individuo è un’entità biologica che dispone di un genoma
     stabile nello spazio e nel tempo. Nello spazio perché è lo stesso in
     qualunque cellula dell’organismo; nel tempo perché si prolunga per
     tutta la durata della vita.


    È facile dimostrare come tali definizioni abbiano poco senso se
applicate alla quasi totalità delle piante. Cominciamo con la questione
etimologica: una pianta, se divisa in due, si moltiplica. Alla fine del XIX
secolo il naturalista francese Jean-Henri Fabre (1823-1915) scriveva che
«relativamente agli animali, nella stragrande maggioranza dei casi, dividere
significa distruggere; relativamente ai vegetali, dividere è moltiplicare».
Una nozione chiara non solo agli studiosi delle piante, ma anche ai semplici
appassionati: la produzione vivaistica, basata sulla propagazione per talea o
per innesto, sfrutta proprio questa prerogativa.
    Ma anche la stabilità genetica sembra una qualità poco cara al regno
vegetale. In un animale, qualunque sia la sua dimensione, il genoma è
stabile in tutte le cellule e per l’intero arco della vita. Nelle piante questa
regola non sembra valere, come ben sa chiunque abbia studiato le
cosiddette mutazioni gemmarie degli alberi da frutto. Nella storia
 dell’arboricoltura da frutto, infatti, è capitato spesso che su un albero siano
state individuate delle branche «mutanti», i cui frutti erano di speciale
interesse. Gli esempi non mancano, visto che numerose varietà si sono
originate in questo modo: le nettarine provengono quasi certamente da una
mutazione gemmaria di pesco; il pinot grigio è una mutazione gemmaria del
pinot nero…
     Un altro esempio affascinante di genomi differenti che coesistono nella
stessa pianta sono le cosiddette chimere, ossia individui che – come i mostri
della mitologia greca – sono costituiti da caratteri specifici diversi, derivanti
dalle parti di un innesto che si sviluppano insieme. Le numerose «bizzarrie»
comuni in molte specie da frutto, come l’arancio o la vite, sono un esempio
lampante di questa particolarità della vita vegetale. E, fra le tante chimere,
merita una menzione almeno il celeberrimo Citrus x aurantium bizzarria,
una varietà molto rara di agrume con la peculiarità di produrre frutti che
presentano assieme, irregolarmente distribuiti, gli aspetti dell’arancio amaro
e del cedro. Questa pianta, per lungo tempo vanto delle collezioni medicee
e descritta per la prima volta nel 1674 dall’allora direttore dell’Orto
botanico di Pisa Pietro Nati (1624-1715), fu a lungo ritenuta estinta, e
ritrovata soltanto negli anni Settanta dello scorso secolo. Esempi curiosi a
parte, però, in tutti gli alberi di una certa età è facile riscontrare simili
differenze genetiche.
    Una delle molte chimere degli agrumi: il celeberrimo Citrus x aurantium bizzarria. Oggi lo
   si può ammirare nelle collezioni della Villa medicea di Castello e del Giardino di Boboli a
   Firenze.


    Insomma, pare proprio difficile definire una pianta come «un
individuo». Tanto che già alla fine del Settecento iniziò a circolare l’idea
che i vegetali – e in particolare gli alberi – si potessero considerare delle
vere e proprie colonie, costituite da unità architetturali reiterate. Nel 1790
Johann Wolfgang von Goethe (1749-1832), brillante botanico oltre che
grande letterato, scriveva: «Le branche laterali che si originano dai nodi di
una pianta possono essere considerate come delle giovani piante singole che
si attaccano al corpo della loro madre, nella stessa maniera con cui
quest’ultima si fissa al suolo». Ed Erasmus Darwin (1731-1802), nonno del
più noto naturalista inglese Charles (1809-1882), riprendendo il pensiero di
Goethe affermava nel 1800: «Ciascuna gemma di un albero è una pianta
individuale; un albero è, dunque, una famiglia di piante singole». Nel 1839
il nipote Charles aggiungeva: «Sembra stupefacente che individui diversi
possano essere uniti fra di essi, eppure gli alberi ne sono la conferma; in
effetti le sue gemme devono essere considerate come delle piante
 individuali. Possiamo considerare i polipi dentro un corallo, o i germogli di
un albero, come degli esempi nei quali la separazione fra gli individui non è
completa». Infine, nel 1855, il botanico tedesco Alexander Braun (1805-
1877) osservava: «La vista delle piante, e soprattutto quella degli alberi,
porta a pensare che non si tratti di un essere unico e individuale, come un
animale o un uomo, ma piuttosto di un insieme di individui riuniti gli uni
agli altri».
    Come si può vedere, quindi, il concetto di «pianta-colonia» ha
sostenitori illustri già da tempo; inoltre implica l’idea – molto interessante
per qualunque applicazione di robotica – di longevità accresciuta: la colonia
sopravvive ai suoi componenti; il singolo polipo campa qualche mese
soltanto, mentre il corallo che lo ospita è in potenza immortale. L’albero
mostra qualcosa di simile: l’unità architetturale di base ha vita breve,
mentre la colonia (l’albero) potrebbe virtualmente vivere per sempre.
    A ciò si può aggiungere che il concetto di unità reiterate è valido non
soltanto per la parte aerea della pianta, ma anche per l’apparato radicale.
Ogni singola radice ha infatti un suo proprio centro di comando autonomo
che agisce guidandone la direzione ma che, come in una vera e propria
colonia, coopera con gli altri apici radicali alla risoluzione dei problemi
riguardanti la vita complessiva della pianta. E l’aver sviluppato
un’intelligenza distribuita – cioè un sistema semplice e funzionale che
permette loro di trovare risposte efficaci alle sfide dell’ambiente in cui
vivono – attesta quanto le piante si siano evolute.
 Un singolo albero può essere considerato come una colonia di moduli architetturali che si
ripetono.
 Il plantoide: un esempio di bioispirazione vegetale
    Come abbiamo visto, i motivi per ispirarsi alle piante nella costruzione
di robot sono molteplici e importanti. Convinto di ciò, nel 2003 ho iniziato
a sviluppare l’idea dei plantoidi. Ero affascinato dalle possibilità offerte
dalle piante nella costruzione di nuovi robot, e la parola «plantoide» mi
sembrava la più adeguata, per prossimità con androide, a rappresentare
questa nuova tipologia di automi. Macchine che, fantasticavo, avrebbero
potuto rendersi utili in un’infinità di modi: dall’esplorazione del suolo a
quella dello spazio. Ovviamente le mie conoscenze di robotica erano, e
continuano a essere, molto limitate. Era chiaro che da solo non avrei mai
avuto la possibilità di trasformare la mia visione in qualcosa di tangibile. In
effetti temevo che, come spesso accade in ambito accademico, anche
quest’idea sarebbe rimasta irrealizzata, chiusa in un cassetto.
    Per fortuna non andò così. Nei giorni in cui ragionavo senza sosta sulla
possibilità di costruire dei plantoidi con chiunque fosse così incauto da
fermarsi a parlare con me (ho spesso constatato che se qualcosa m’interessa
tendo a essere monomaniaco; un pericolo ben noto a chi mi conosce), ho
incontrato la persona perfetta con la quale trasformare in realtà ciò che fino
ad allora era rimasto un fantasioso, benché avvincente, argomento di
discussione teorica. Barbara Mazzolai, che oggi dirige il Centro di
microbiorobotica dell’Iit (l’Istituto italiano di tecnologia, con sede a Pisa),
era già nel 2003, quando la incontrai per la prima volta, un’eccellente
ricercatrice di robotica. Grazie alla sua formazione universitaria, era inoltre
estremamente preparata in campo biologico. Parlare con lei di automi e
piante divenne un’abitudine che si sviluppò in modo direi naturale. L’idea
del plantoide ci entusiasmava. Più discutevamo insieme delle possibilità di
costruirlo, più ci convincevamo che era realizzabile. C’erano molti
problemi tecnici da affrontare, certo, ma potevano essere risolti. Il
plantoide, ne eravamo sicuri entrambi, doveva vedere la luce.
    Costruire dal nulla un robot – specie se totalmente nuovo nella sua
concezione – che funzioni sul serio e non sia soltanto un giocattolo
meccanico è un affare che richiede tempo, lavoro e denaro. Come tutti i
 ricercatori entusiasti eravamo pronti a impegnare il nostro tempo e il nostro
lavoro, ma i nostri soldi, anche volendo, non sarebbero serviti a nulla
(informatevi sullo stipendio di un ricercatore italiano, io mi vergogno
troppo a rivelarlo). E individuare un ente, una fondazione o altro che fosse
disposto a imbarcarsi in questa impresa, sostenendo anche le spese, non fu
facile. Ci volle tempo, molto tempo. Sulle prime la fondatezza delle basi
teoriche e la solidità dell’impianto, che a me e Barbara sembravano di
cristallina chiarezza e senza punti deboli, lasciarono del tutto freddi (o
perlomeno tiepidi) i nostri interlocutori. Purtroppo, come tante volte ho
potuto constatare, non è facile convincere delle loro straordinarie capacità
chi ha sempre guardato alle piante come a organismi al limite
dell’inorganico, buoni al massimo a decorare i nostri giardini. E ancor più
difficile era persuadere i nostri finanziatori che, imitando le piante,
avremmo potuto realizzare una nuova generazione di robot. Per me, il
fascino di questa sfida e di questo approccio erano evidenti, e spero lo siano
anche per voi, gentili lettori, ma di certo non lo erano per i mastini a guardia
dei fondi! Loro non vedevano nessun fascino né sbocchi concreti nella
ricerca. Scontrarsi contro quella che loro chiamano «prudenza», e che io
chiamo «mancanza di immaginazione», è quasi sempre una partita persa.
    Una rappresentazione artistica di plantoidi. Ispirati al funzionamento delle piante, questi
   robot potranno essere utilizzati in tutti i casi che richiedano l’esplorazione dei suoli, dalla
   ricerca di risorse a quella di contaminanti.


     Ma non bisogna mai disperare quando si va a caccia di fondi per
realizzare un progetto visionario: se credi davvero in ciò che proponi, alla
fine qualcuno rimarrà contagiato dal tuo stesso entusiasmo. È quello che ci
accadde con Ariadna, un’iniziativa dell’Advanced concepts team dell’Esa.
Le nostre argomentazioni sulla possibilità di ispirarsi alle piante per la
costruzione di robot da utilizzare nell’esplorazione spaziale li convinsero;
così, senza indugio, finanziarono quello che si chiama uno studio di
fattibilità. L’investimento era limitato e non ci permetteva di costruire
alcunché, ma ci ha aiutato molto a fissare le idee e a prevedere i problemi
che sarebbero potuti insorgere nella costruzione di un plantoide. Alla fine
compilammo per l’Esa un bel documento (che si può trovare ancora in rete)
dal titolo promettente: Bio-inspiration from plants’ roots (Bioispirazione
dalle radici vegetali); trattava con dovizia di particolari i piani di
 costruzione di un plantoide e i suoi possibili utilizzi per l’esplorazione dello
spazio (di Marte nello specifico).
    La nostra tesi di fondo era semplice: poiché le piante sono gli organismi
pionieri per eccellenza, studiando i loro sistemi di sopravvivenza e
replicandoli in un plantoide avremmo potuto realizzare una macchina con
maggiori possibilità di resistere in ambienti ostili. E nulla è più ostile di un
ambiente extraterrestre come Marte. Il progetto prevedeva il trasporto di un
grande numero di plantoidi fin nell’atmosfera marziana, dove sarebbero
stati rilasciati. Grandi poco più di dieci centimetri, questi plantoidi si
sarebbero sparsi sul Pianeta rosso aprendosi all’istante e innestando le loro
radici nel suolo. Con queste ultime avrebbero esplorato il sottosuolo,
mentre una serie di similfoglie in superficie avrebbe alimentato all’infinito
il robot grazie a cellule fotovoltaiche. Il nostro progetto rappresentava un
completo rovesciamento del punto di vista con cui si era pensato
all’esplorazione marziana! Anziché continuare a spedire lassù enormi robot
costosissimi, che si muovono con grande lentezza ed esplorano soltanto
aree minuscole, avremmo mandato migliaia di plantoidi; questi, esplodendo
nell’atmosfera come semi, si sarebbero diffusi su grandissime aree e, senza
muoversi, comunicando fra loro e con la Terra, ci avrebbero trasmesso dati
sulla composizione del suolo, tanto numerosi e accurati da permetterci delle
serie mappature continentali.
    Il primo prototipo di plantoide costruito nell’ambito del progetto europeo Fet, in grado di
   accrescere i suoi apici radicali nel suolo.


     Finito lo studio per l’Esa il progetto si arenò nuovamente, e per anni
nessuno si dimostrò disposto a finanziarlo. Finché, nel 2011, Barbara e io
non provammo a ottenere un contributo dall’Unione Europea attraverso
un’iniziativa che premiava le idee più «visionarie», caratterizzate da alto
rischio di fallimento ma anche da altissimo tasso di innovazione. I Fet
(Future and emerging technologies) erano, e sono tuttora, l’arena più
importante nella quale si sfidano, per ottenere i finanziamenti adeguati, i
progetti più rivoluzionari della tecnologia europea. La nostra proposta, dal
titolo Plantoid. Innovative robotic artefacts inspired by plant roots for soil
monitoring, raggiunse una strabiliante valutazione di 15/15! Il massimo
assoluto. E si aggiudicò dunque un finanziamento adeguato, che ci avrebbe
permesso di costruire finalmente il primo plantoide.
     I tre anni successivi furono dedicati alla risoluzione dei mille problemi
posti dalla progettazione e costruzione dei tanti moduli che componevano
un plantoide e, infine, dalla sua realizzazione finale. Uno degli scogli che
diede più filo da torcere al laboratorio di Barbara fu come imitare la crescita
della radice. Non era questione di poco conto: disporre di meccanismi di
autoaccrescimento rimane ancora oggi uno degli obiettivi più difficili da
realizzare in robotica.
    Nelle piante, i processi di accrescimento e di movimento delle radici
sono attuati in sostanza tramite due meccanismi: la divisione cellulare
nell’apice meristematico, immediatamente al di sotto della punta della
radice, e la distensione cellulare di un’area posteriore all’apice, chiamata,
appunto, zona di allungamento. Entrambi i meccanismi furono imitati, nella
costruzione dei nostri apici radicali robotici, attraverso l’impiego di un
serbatoio di materiale plastico che era utilizzato per promuovere
l’accrescimento della radice robotica. Inoltre, con l’intento di replicare le
diverse capacità sensoriali della radice, il nostro apice radicale robotico fu
dotato di: un accelerometro, per reiterare le capacità di seguire la direzione
della gravità; un sensore di umidità, per imitare l’abilità nel percepire
minimi gradienti idrici; un certo numero di sensori chimici; degli attuatori
osmotici (particolari dispositivi in grado di trasformare la pressione
osmotica in movimento) che garantivano la direzione e la penetrazione nel
suolo; un microcontrollore, che avrebbe gestito le informazioni derivanti
dai diversi sensori e ricreato l’intelligenza distribuita tipica degli apparati
radicali. Costruite le radici robotiche del nostro plantoide, non rimaneva che
occuparsi delle foglie. Il problema, meno complesso, si poteva risolvere con
delle celle fotovoltaiche che avrebbero imitato il processo fotosintetico e
fornito l’energia necessaria per svolgere tutte le funzioni operative.
    Replicando la strategia adattativa della pianta, il plantoide si muove
molto piano, così da esplorare l’ambiente con efficienza e mostrare elevate
forze di attuazione e basso consumo energetico. L’apice del plantoide cresce
e si sposta nel terreno attraverso una nuova classe di attuatori osmotici;
nello stesso tempo comunica con tutti gli altri, raccogliendone i dati e
rendendo così possibile utilizzare le strategie d’intelligenza distribuita
tipiche del mondo vegetale.
    Oggi i plantoidi sono una realtà che può essere utilizzata nelle più
diverse circostanze: inquinamenti radioattivi o chimici, attacchi terroristici,
mappatura di campi minati, esplorazione spaziale, ricerche minerarie o
 petrolifere, bonifiche speciali, agricoltura 2.0. Barbara continua a
migliorarli e a specializzarli per applicazioni particolari. Insomma, siamo
appena agli inizi di un cammino molto interessante, ma già cresce il numero
delle persone che si convincono delle possibilità tecnologiche offerte dalla
bioispirazione vegetale. Mi auguro, anzi, ne sono convinto: non passerà
troppo tempo prima di vedere gruppi di pacifici plantoidi prendersi cura dei
nostri giardini e delle nostre fattorie.
 Riferimenti bibliografici
F. Baluška, S. Mancuso, D. Volkmann, Communication in plants. Neuronal
    aspects of plant life, Springer, Berlino 2006.
P.B. Barraclough, L.J. Clark, W.R. Whalley, How do roots penetrate strong
    soil?, «Plant and soil», 255, 2003, pp. 93-104.
A. Braun, The vegetable individual, in its relation to species, «The
    american journal of science and arts», 19, 1855, pp. 297-318.
C. Darwin, Journal of researches into the geology and natural history of the
    various countries visited by H.M.S. Beagle, under the command of
    captain Fitzroy, R.N., from 1832 to 1836, Colburn, Londra 1839 (trad.
    it. Viaggio di un naturalista intorno al mondo, Giunti, Firenze 2002).
E. Darwin, Phytologia. Or the philosophy of agriculture and gardening,
    Johnson, Londra 1800.
J.H. Fabre, La plante. Leçons à mon fils sur la botanique, Librairie Charles
    Delagrave, Parigi 1876.
J.W. von Goethe, Versuch die Metamorphose der Pflanzen zu erklären,
    C.W. Ettinger, Gotha 1790 (trad. it. La metamorfosi delle piante,
    Guanda, Parma 2013).
E.L. Greacen, J.S. Oh, Physics of root growth, «Nature new biology», 235,
    1972, pp. 24-25.
S. Mancuso et al., Plant neurobiology. An integrated view of plant
    signaling, «Trends in plant science», 11 (8), 2006, pp. 413-419.
S. Mancuso et al., The plant as a biomechatronic system, «Plant signaling
    & behavior», 5 (2), 2010, pp. 90-93.
S. Mancuso, B. Mazzolai, Il plantoide. Un possibile prezioso robot ispirato
    al mondo vegetale, «Atti dei Georgofili 2006», serie VIII, vol. 3, tomo
    II, 2007, pp. 223-234.
D. Murawski, Genetic variation within tropical tree crowns, in Biologie
    d’une canopée de forêt équatoriale. III: rapport de la mission
 d’exploration scientifique de la canopée de Guyane, octobre-décembre
1996, a cura di F. Hallé et al., Pronatura International e Opération
canopée, Parigi-Lione 1998.
                                            III
             La sublime arte della mimesi








Le piante appartenenti al genere Lithops sono comunemente note con il nome di sassi viventi.
Crescono nelle zone più aride del Sudafrica e della Namibia.
   L’IMITAZIONE   DEL BELLO DELLA NATURA O SI ATTIENE A UN SOLO
MODELLO O È DATA DALLE OSSERVAZIONI FATTE SU VARI MODELLI RIUNITE IN
UN SOGGETTO SOLO.


  (Johann Winckelmann, Pensieri sull’imitazione)


   QUANTO PIÙ IO STUDIO LA NATURA, TANTO PIÙ PROFONDA SI FA IN ME LA
CONVINZIONE CHE GLI APPARECCHI E GLI ADATTAMENTI MIRABILI,
LENTAMENTE RAGGIUNTI IN SEGUITO ALLA VARIAZIONE OCCASIONALE,
LENTA E ASSAI MOLTEPLICE DI CIASCUNA PARTE E PER LA CONSERVAZIONE E
L’ACCUMULAMENTO      DI   QUELLE    VARIAZIONI   CHE    SONO      UTILI
ALL’ORGANISMO NELLE COMPLICATE E SEMPRE VARIABILI CONDIZIONI DI
VITA, SORPASSANO DI GRAN LUNGA GLI APPARECCHI E GLI ADATTAMENTI CHE
LA PIÙ FECONDA FANTASIA DELL’UOMO POSSA INVENTARE.
   (Charles Darwin, I diversi apparecchi col mezzo dei quali le
orchidee vengono fecondate dagli insetti)
  Un modello, un mimo, un destinatario
    Quando si parla di capacità mimetiche, gli esempi citati sono di norma
quelli già noti ai più, appartenenti al solo mondo animale: il camaleonte,
l’insetto stecco, la mantide, un certo numero di farfalle, dei bruchi, diversi
pesci, la sogliola, il polpo… Eppure alcune piante hanno capacità che
possono rivaleggiare ad armi pari con la più spregiudicata mimesi animale,
e che anzi in molti casi arrivano a livelli di raffinatezza a questa sconosciuti.
    Esistono numerose forme di mimetismo in natura. Quelli che
normalmente intendiamo per fenomeni mimetici, nel discorrere comune,
sono essenzialmente due: il mimetismo fanerico (dal greco phanerós,
manifesto), nel quale un organismo ne imita un altro in comportamenti,
forme o colori, e il cosiddetto mimetismo criptico (dal greco kryptòs,
nascosto), in cui un organismo si rende invece invisibile imitando
l’ambiente che lo circonda. Tuttavia, con il termine «mimetismo» si deve
intendere un fenomeno molto più ampio, che può avere aspetti assai diversi.
Per comprenderne a fondo la natura e i meccanismi, però, è necessaria una
piccola digressione introduttiva. Vedrete che sarà utile per il seguito della
narrazione.
    Essere in grado di mantenere la propria organizzazione interna a fronte
della naturale spinta verso la degradazione e il disordine è una caratteristica
che qualunque organismo deve avere, a prescindere dal suo livello di
complessità. Questa capacità si manifesta grazie alla bravura dimostrata
nell’essere selettivo e saper fare le scelte giuste. Ad esempio scegliere
alcune molecole dal substrato sul quale vive invece di altre, distinguere
amici da nemici, espandersi o contrarsi in funzione della disponibilità di
risorse eccetera. Un organismo è un sistema aperto, nel quale fluiscono
informazioni da e verso l’ambiente. In sintesi, ogni essere scambia con il
mondo circostante i dati che gli permettono di sopravvivere. È questa la
ragione per cui la comunicazione è un carattere imprescindibile della vita:
senza di essa, anche gli organismi più semplici non avrebbero la possibilità
di mantenere il delicatissimo equilibrio che rappresenta la vita stessa.
     Insomma, riconoscere gli oggetti, i membri della propria specie, i
pericoli e via dicendo è una necessità cui ciascun essere vivente deve
rispondere in ogni momento. L’interazione con gli altri organismi in
determinati momenti del ciclo vitale è, dunque, un bisogno ineludibile, che
si manifesta attraverso l’emissione o la ricezione di messaggi.
    Quando un essere vivente emette un segnale di qualunque tipo (visivo,
olfattivo, uditivo…) verso un altro, con lo scopo di influenzarne il
comportamento a proprio favore, siamo di fronte a un fenomeno mimetico.
Perché ci sia mimesi c’è bisogno, quindi, di un modello (cioè l’organismo
emittente che produce il messaggio autentico), di un mimo (che
riproducendo il segnale del modello si avvantaggia) e, infine, di un
destinatario (colui che deve reagire al messaggio in maniera utile al mimo).
 La Boquilla trifoliata, regina della mimesi,e gli
ocelli delle piante
    A mio parere, anche se forse di parte, più di un esempio della sublime
arte della mimesi raggiunge nel mondo vegetale livelli così sofisticati di
virtuosismo che non hanno eguali fra gli animali per abilità ed efficienza.
Ma intendere a quale grado di raffinatezza possano giungere le capacità
mimetiche delle piante ha un ulteriore aspetto di interesse. Infatti, lo studio
di questi fenomeni può rappresentare la porta che conduce alla
comprensione di capacità di senso insospettate fra le piante. È il caso della
Boquilla trifoliata, con la sua straordinaria capacità mimetica.
    La Boquilla è una vera Zelig del mondo vegetale; sicuramente il più
straordinario esempio di mimesi che si possa trovare in natura. Si tratta di
una liana che cresce nelle foreste temperate del Cile e dell’Argentina e ha la
particolarità di essere l’unica specie del suo genere. È una pianta in realtà
piuttosto comune, tanto da essere conosciuta in Cile con diverse
denominazioni (pilpil, voqui, voquicillo, voquillo, voqui blanco), e che
produce bacche commestibili. La specie è nota da moltissimo tempo ed è
stata studiata da centinaia di botanici, esperti o semplici amatori che
l’hanno vista crescere e prosperare nel suo habitat originale. Eppure, fino a
pochi anni fa, nessuno si era accorto delle sue incredibili capacità
mimetiche.
    Nel 2013, durante una tranquilla passeggiata nella foresta del Sud del
Cile, il botanico Ernesto Gianoli incontra per l’ennesima volta nella sua
carriera la Boquilla trifoliata. Nulla di strano, la pianta era già ben
conosciuta e descritta, ma questa volta qualcosa colpisce la sua attenzione.
Perché, vedete, un botanico nella foresta è come un collezionista in un
mercato delle pulci: con i sensi all’erta, alla ricerca di qualcosa che sia
sfuggito a tutti gli altri. Quando si vaga nella foresta per scovare specie
nuove, gli occhi sono addestrati a osservare i particolari più nascosti, ogni
piccola differenza di forma o di colore, qualcosa di nuovo che differenzi la
pianta che si sta studiando. Magari dei dettagli di secondaria importanza.
Così, osservando con più attenzione un cespuglio molto comune in quella
 regione del Cile, Ernesto si accorge che le foglie davanti a sé sono
leggermente diverse da quelle che si sarebbe aspettato di trovare.
Avvicinandosi, nota che non appartengono al cespuglio in questione, ma a
un rampicante che vi cresce intorno. A tutti gli effetti è una Boquilla
trifoliata, ma le foglie, anziché essere come le ricordava, sono
sorprendentemente simili a quelle dell’arbusto sul quale si è arrampicata.


                                             La Boquilla trifoliata, pianta
                                             lianosa molto comune nelle foreste
                                             temperate del Cile, ha incredibili
                                             capacità mimetiche. Nella foto
                                             vediamo le foglie nella loro
                                             condizione normale.








     Si guarda intorno incuriosito, per vedere se qualche altra pianta di
Boquilla lì vicino presenta le stesse caratteristiche. E quello che trova lo
lascia senza parole: su ogni arbusto o albero sul quale cresce, la Boquilla
trifoliata imita ogni volta, e con grande abilità, le foglie della specie
«ospite». Non solo, la Boquilla sembra in grado di replicare con
disinvoltura le foglie più diverse. Per quanto ne sa, nessuna pianta è in
grado di fare nulla di analogo; anche le orchidee, che sono considerate le
campionesse della mimesi vegetale, sono in grado di imitare una sola
specie, o al massimo producono fiori che assomigliano a quelli di molte
specie diverse. La capacità di imitare modelli differenti era finora stata
 esclusiva pertinenza del mondo animale. Galvanizzato dalla scoperta, ma
anche un po’ incredulo per ciò che ha visto, insieme allo studente Fernando
Carrasco-Urra inizia la lunga serie di prove e verifiche necessarie a rendere
inattaccabile la sua scoperta. Non sarà facile, infatti, convincere la comunità
scientifica del fatto che una pianta sia in grado di imitare le dimensioni, la
forma e il colore di specie completamente diverse. Alla fine il risultato sarà
ancor più sorprendente di quanto si sarebbe potuto immaginare.
    Non solo la Boquilla è in grado di imitare le tante specie su cui si
arrampica: fa molto altro. Crescendo in prossimità di due o addirittura tre
differenti specie, una singola pianta è in grado di modificare le proprie
foglie così da confondersi ogni volta con quella più vicina. In altre parole,
la stessa Boquilla può cambiare forma, dimensione e colore delle foglie più
volte, a seconda di quale specie sia più vicina. La scoperta di Gianoli e
Carrasco-Urra avrà conseguenze fondamentali. Poter regolare con una
simile flessibilità i caratteri delle foglie significa modulare l’espressione dei
propri geni in un modo finora mai visto.
    Come avrete ormai capito, con la Boquilla ci troviamo di fronte a un
caso unico di mimesi. Certo, non sono un esperto del campo, e non è facile
avere un’idea chiara delle innumerevoli forme in cui le capacità mimetiche
si sono evolute negli organismi viventi; tuttavia, credo di poter affermare
con una certa sicurezza che non esista un altro esempio di mimesi che
implichi la modifica contemporanea di forma, dimensione e colore del
proprio corpo. Una sola di queste trasformazioni (la più comune è il colore)
è abbastanza frequente, talvolta due, ma tre e tutte insieme sono una novità
anche per il mondo animale.
    Come dicevamo a inizio capitolo, la capacità mimetica deve arrecare in
qualche modo un vantaggio al mimo, in questo caso alla nostra Boquilla;
ma quale beneficio può ottenere una pianta che modifica le proprie foglie
imitando quelle dell’ospite? Una prima possibilità riguarda la protezione da
insetti dannosi. Se, ad esempio, le foglie che la Boquilla imita appartengono
a una pianta tossica per gli insetti erbivori, e che quindi gli stessi hanno
imparato a evitare, ecco che il mimo, confondendosi, ne trae vantaggio.
Questa forma di mimetismo si definisce batesiano dal nome del naturalista
inglese Henry Walter Bates (1825-1892), e indica il caso in cui, per così
dire, una pecora si traveste da lupo. Gli esempi di mimetismo batesiano nel
regno vegetale sono abbastanza comuni; alcuni dei più conosciuti
riguardano la protezione dagli animali erbivori ottenuta da certe specie della
 famiglia delle Labiate come Lamium album e Stachys sylvatica, grazie alla
loro capacità di imitazione quasi perfetta delle foglie dell’ortica. Una
seconda ipotesi, più semplice e quindi – secondo il famoso rasoio di Occam
– preferibile, è che mescolando le sue foglie a quelle di un’altra pianta, per
la nostra Boquilla trifoliata diminuiscano statisticamente le probabilità di
essere attaccata da insetti erbivori. Infatti, in caso di assalto, l’ospite, con le
sue foglie più numerose, sarà maggiormente danneggiato rispetto alla
Boquilla. Al momento non sappiamo ancora quale sia la teoria giusta; è
probabile però, come spesso accade, che la risposta esatta coinvolga un
insieme di più fattori.


                                                 La Stachys sylvatica, nota con il
                                                 nome di stregona dei boschi, imita
                                                 alla perfezione le foglie dell’ortica.








    Racconta ancora Ernesto Gianoli che, per la Boquilla, le caratteristiche
specifiche di alcune foglie – come, ad esempio, la seghettatura – erano
difficili da riprodurre; tuttavia era evidente che la pianta «faceva del proprio
meglio per imitarle», generando foglie con «abbozzi» di dente di sega lungo
i margini. Osservare il fenomeno, comunque, è solo l’inizio della storia.
 Ora, se ci pensate un attimo, l’interrogativo più importante suscitato dai
comportamenti della Boquilla non è tanto come riesca a modificare il
proprio corpo con tale velocità, quanto come faccia a sapere cosa deve
imitare. Nello studio in cui descrivono per la prima volta le straordinarie
caratteristiche mimetiche di questa specie, Ernesto Gianoli e Fernando
Carrasco-Urra avanzano due ipotesi. La prima è che, grazie alla percezione
delle emissioni di sostanze volatili, le piante di Boquilla siano in grado di
identificare il modello da imitare. Ma è una congettura altamente
improbabile, poiché la Boquilla replica le foglie più vicine sebbene
immersa in un blend di composti volatili prodotti da decine di specie
diverse. La seconda ipotesi, che presuppone un eventuale trasferimento
orizzontale di geni dalla pianta ospite alla Boquilla, veicolato da qualche
microrganismo, pare però ancora più improbabile. Insomma, come facesse
questa maestra della mimesi a sapere cosa imitare rimaneva un mistero.


                                              L’ortica (Urtica dioica) ha foglie e
                                              fusti ricoperti di una sostanza
                                              altamente urticante che utilizza a
                                              scopi difensivi.








    Nel settembre del 2016 – insieme al professor František Baluška
dell’Università di Bonn, mio caro amico e collaboratore (abbiamo scritto
una cinquantina di articoli scientifici) – ho avanzato una nuova soluzione al
rompicapo: che la pianta sia dotata di una sorta di capacità di «visione».
 Può sembrare un’ipotesi incredibile o addirittura fantascientifica, ma è, a
parer mio, quella che ha le maggiori probabilità di essere vera. Vi state
chiedendo perché? Bene, eccovi la spiegazione.
    Già nel 1905, il famoso botanico Gottlieb Haberlandt (1854-
1945)propose, in un suo scritto che al tempo fece scalpore nella comunità
scientifica e non solo, che le piante fossero in grado di percepire le
immagini – quindi possedessero una sorta di capacità visiva – grazie alle
cellule dell’epidermide. Molto spesso, infatti, queste ultime sono convesse
come lenti, e potrebbero facilmente convogliare le immagini sullo strato
cellulare sottostante. Secondo Haberlandt, le cellule epidermiche delle
piante funzionano dunque come gli ocelli (sorta di occhi semplici e
primitivi) presenti in molti invertebrati. La sua teoria piacque molto a
Francis Darwin (1848-1925), figlio del celeberrimo Charles e a sua volta
autorevole professore di fisiologia delle piante all’Università di Cambridge,
che ne parla diffusamente nei suoi scritti in relazione alle capacità
percettive delle piante, sottolineandone la fondatezza scientifica.
    E, in occasione del congresso a Dublino in cui Francis Darwin sostenne
che le piante fossero in grado di ricordare e di avere comportamenti (ne ho
parlato nel volume Verde brillante), Harold Wager (1862-1929), fellow
della Royal Society, mostrò a un attonito pubblico numerose fotografie
prodotte utilizzando come lenti le cellule dell’epidermide fogliare di diverse
specie: ritratti abbastanza dettagliati di persone e panorami della campagna
inglese che dimostravano, almeno dal punto di vista della semplice ottica,
come il fenomeno della visione nelle piante fosse perfettamente plausibile.
Poi, più nulla. Come accade in biologia a numerose teorie, soprattutto se
riguardanti le piante, quella di Haberlandt fu dimenticata. Nessuno si prese
la briga di dimostrarla o negarla del tutto. Probabilmente la capacità di
visione nelle piante era un argomento troppo eccentrico per essere preso in
considerazione, e non meritava uno «spreco» di tempo e denaro.
     Fotografie realizzate da Harold Wager utilizzando come lente l’epidermide delle foglie di
    specie vegetali. A fianco, l’annuncio apparso sul «New York Times».


    La teoria di Haberlandt cadde così nell’oblio; nessun articolo scientifico
la menziona nell’ultimo secolo. Morta e sepolta. Fin quando, negli ultimi
cinque anni, una serie di scoperte sorprendenti, che dimostrano con solide
argomentazioni la capacità di visione anche in organismi unicellulari, non
l’ha riportata in auge, spingendoci a una nuova e approfondita riflessione
sulla possibilità che la visione nelle piante e gli ocelli di Haberlandt siano
qualcosa di più che una affascinante vecchia teoria.
    Che le piante siano dotate di una rudimentale forma di visione è infatti,
come dicevo, l’argomento più plausibile per spiegare il mutevole
comportamento mimetico della Boquilla. E ciò che è richiesto alla pianta,
infine, è qualcosa di cui molti organismi unicellulari sono dotati. Un recente
studio condotto su un procariota, il cianobatterio Synechocystis sp. PCC
6803, ha dimostrato che esso è in grado di misurare intensità e colore della
luce attraverso diversi fotorecettori, e di far funzionare l’unica cellula di cui
è composto come una microlente che misura la propria posizione rispetto a
una sorgente luminosa. L’immagine della sorgente luminosa entra attraverso
la membrana convessa della cellula ed è proiettata sulla sua faccia opposta,
innescando movimenti di allontanamento.
    Anche altri organismi unicellulari – ma questa volta eucarioti, quindi a
un livello superiore di complessità cellulare, come i dinoflagellati –
 possiedono degli ocelloidi straordinariamente ingegnosi, che funzionano
grazie a strutture simili a lenti e retina. Molti invertebrati, infine, hanno
ocelloidi, ocelli e tutto un armamentario di organi più o meno complessi,
ma sempre molto differenti dai nostri occhi; infatti, anche se siamo subito
portati a pensare a questi quando si parla di vista, i sistemi di visione in
natura sono moltissimi e diversi. Insomma, ci sono tutti i presupposti perché
le piante (o almeno alcune di queste, come la Boquilla trifoliata) siano in
grado di esercitare una primitiva forma di visione.
    A questo punto vi è rimasta la curiosità di sapere se la mia ipotesi sia o
meno corretta? Tranquilli, non manca molto per scoprire se è reale o è
soltanto un’altra delle tante, come ricordava Einstein, «belle teorie rovinate
da brutti fatti».








   I dinoflagellati sono alghe microscopiche che
   rappresentano uno dei più importanti gruppi del
   fitoplancton. Alcune specie dispongono di
   ocelli molto complessi.
 Le caratteristiche tipiche degli ocelli,
con strutture simili alla cornea e alla
retina, si possono ritrovare anche
nell’epidermide delle foglie e delle
radici.
 Piante, pietre e segnali colorati
    Mimi se ne trovano dappertutto nel mondo vegetale; forse non capaci di
prestazioni iperboliche come la Boquilla, ma sempre affascinanti. Il
mimetismo criptico delle Lithops, ad esempio, merita di essere citato. Infatti
non si può parlare di questo fenomeno nelle piante senza ricordare un tale
caso di destrezza mimetica. Lithops (dal greco lithos, pietra, e opsis,
aspetto) è un genere della famiglia delle Aizoaceae che raccoglie specie di
piante originarie soprattutto delle zone desertiche della Namibia e del
Sudafrica. Si tratta di piante che, come dice il loro stesso nome, somigliano
a delle pietre. E, oltre alle capacità mimetiche, possiedono un’altra serie di
straordinari adattamenti che le fanno sopravvivere nei deserti di cui sono
originarie.








   La Blossfeldia liliputana è una cactacea che, come le Lithops, imita le pietre per sfuggire
   alla predazione.


    Le Lithops hanno dimensioni molto contenute e un apparato fogliare
limitato a due sole foglie, divise da una fenditura dalla quale spuntano i
 fiori. Succulente e di colore variabile (dal verde al rosso ruggine, dal crema
al grigio e al viola, attraverso la presenza di striature e macchie), le foglie
imitano in maniera perfetta forme e sfumature di piccoli sassi.
Probabilmente le avrete viste in qualche mercatino, dove si trovano con il
nome di pietre vive, sassi viventi o simili. Per sopravvivere alle alte
temperature e alla mancanza d’acqua, queste piante hanno sviluppato un
fusto ridotto al minimo, spesso sotterraneo, cosicché solo le foglie, e spesso
soltanto la loro sommità piatta, fuoriescono dal terreno, imitando in tutto e
per tutto dei sassolini. Le foglie di Lithops, poi, sono spesso finestrate, cioè
presentano delle zone trasparenti per la mancanza di clorofilla che
permettono alla luce di arrivare in profondità, fin nelle parti più interne e
non direttamente illuminate della pianta.








   Esemplari di Lithops aucampiae. Le due metà di ogni ovale sono le foglie della pianta, che
   si sono adattate a condizioni di estrema aridità diventando spesse e succulente.


    Quanto al vantaggio di confondersi con il sottofondo sassoso del
deserto, è evidente per piante che, non essendo difese da spine o altro, non
avrebbero alcuna possibilità di sopravvivere alla predazione animale.
Soprattutto in un ambiente in cui l’acqua contenuta nelle foglie succulente è
un bene preziosissimo. Inoltre, le combinazioni e i cambiamenti cromatici
nelle piante sono efficaci strumenti di comunicazione. Eppure, benché la
 funzione dei colori in chiave evoluzionistica sia un importante campo di
studio della biologia animale, nel mondo vegetale questo argomento è stato
colpevolmente ignorato, se si esclude la centralità dei fiori nei rapporti
pianta-impollinatore. In realtà, mentre piante come le Lithops utilizzano le
forme e i colori per nascondersi da eventuali predatori, ce ne sono altre,
molto più comuni, che li adoperano per inviare messaggi di segno contrario:
annunciare la loro forza o la loro pericolosità.
    Uno dei più interessanti esempi di questo tipo di mimesi sembrerebbe
essere quello prodotto da molte specie arboree con la spettacolare
colorazione esibita durante l’autunno. Uso la forma ipotetica perché non è
ancora chiaro quanto questa teoria sia fondata. Fino a pochi anni fa si
riteneva che l’esplosione autunnale di rossi, arancio e gialli che colorano le
nostre foreste fosse un banale effetto collaterale della degradazione della
clorofilla, la quale scomparendo lascerebbe trasparire gli altri colori prima
mascherati dal verde. Il sospetto che il fenomeno rappresenti invece
qualcosa di più complicato si è avuto con la scoperta che alcune specie
investono importanti risorse nella produzione di molecole necessarie a
colorare le foglie; e questo proprio pochi giorni, o settimane, prima di
perderle, in autunno. Ora, perché investire risorse in qualcosa di così
palesemente inutile, e che andrebbe comunque perso a breve? La teoria
formulata da Bill Hamilton – dell’Università di Oxford – nel 2000, alcuni
mesi prima di morire, spiegherebbe l’arcano: secondo lo studioso, lo sforzo
degli alberi decidui nel produrre la brillante colorazione autunnale sarebbe
un cosiddetto segnale onesto, cioè un messaggio di forza della pianta diretto
agli afidi. Un messaggio che è tanto più attendibile quanto più appare
evidente lo sforzo sostenuto per emetterlo.
    Non so se avete presente quelle gazzelle che alla vista di un leone
iniziano a saltare sul posto come una molla, senza scappare. A prima vista
anche il loro sembrerebbe un comportamento inutile, uno spreco di energia;
in realtà, ciò che fanno è inviare il seguente messaggio al leone: «Guarda
come sono robusta e forte, sarebbe una perdita di energia e di tempo, per te,
cercare di cacciarmi». Con la loro colorazione intensa, dunque, gli alberi
trasmetterebbero agli afidi, che hanno un picco migratorio proprio durante
l’autunno, un segnale di forza e vigore, invitandoli a cercare un ospite meno
ostico. Non è un caso, quindi, che gli aceri – notoriamente molto suscettibili
agli attacchi degli afidi – mostrino alcune fra le più straordinarie colorazioni
autunnali. Altri esempi caratteristici di questo tipo di segnale sono la coda
 del pavone o l’ostentazione tutta umana di vari status symbol, ambedue
manifestazioni inspiegabili se non in un’ottica di trasmissione di messaggi
di potenza. Lo studioso di fisiologia e biologia evolutiva americano Jared
Diamond ha perfino sostenuto che certi nostri comportamenti
eccessivamente rischiosi, come il bungee jumping, possono essere
classificati come segnali di questa natura.
 Risorse umane. O meglio, l’uomo come risorsa
delle piante
    Fra i dodicimila e i quindicimila anni fa, in quella regione del mondo
oggi funestata da continue guerre e un tempo conosciuta come la
Mezzaluna fertile, nasceva l’agricoltura. E, con essa, la civiltà. Ma nel
momento in cui l’uomo abbandona l’attività di cacciatore-raccoglitore e
diventa stanziale, coltivando la terra, inizia anche la sua storia di
coevoluzione con le piante. Alcune di queste diventano inseparabili
compagne, che gli forniscono il cibo di cui ha bisogno ricevendo in cambio
difesa e cura; ma, soprattutto, ottenendo un vettore superefficiente in grado
di diffonderle per tutto il pianeta. Un ottimo affare per ambedue i
contraenti, che ha funzionato e continua a funzionare perfettamente a
distanza di migliaia di anni dalla firma del contratto originale. Un affare
talmente vantaggioso che oggi tre specie vegetali – grano, mais e riso –
forniscono da sole circa il 60 per cento delle calorie consumate
dall’umanità, e in cambio hanno colonizzato enormi superfici in ogni
continente, surclassando qualunque concorrente vegetale in quanto a
diffusione sulla Terra. Il rapporto fra noi e queste piante è così stretto da
poter essere considerato alla stregua di una vera e propria simbiosi. Pensate
che il carbonio di cui è mediamente composto un cittadino statunitense
proviene per il 69 per cento da una sola specie: il mais.
    Ma, se per queste tre piante avere di fatto il monopolio
dell’alimentazione umana può essere un buon affare, stento a credere che
legare la propria sopravvivenza a sole tre o quattro specie sia un vantaggio
per l’umanità: si tratta di una selezione troppo esigua di «fornitori» cui
affidare il rifornimento quasi totale del nostro consumo calorico. Non solo,
è anche in costante diminuzione. Nel passato, infatti, l’uomo ha attinto a un
numero di specie molto più alto. Nel XVIII secolo, nonostante le piante
commestibili disponibili in Europa fossero molte meno di quelle odierne
(tutte quelle esotiche e di provenienza coloniale non erano ancora in uso), il
numero di specie vegetali comunemente consumate era il triplo di oggi. Per
non parlare di tempi più antichi, prima dell’invenzione dell’agricoltura,
 quando l’uomo consumava letteralmente centinaia di specie vegetali
diverse. Insomma, negli ultimi diecimila anni, e con un’accelerazione
drammatica nell’ultimo secolo, abbiamo sempre di più legato le nostre vite
a un numero ridotto di specie vegetali. Un’idea tutt’altro che brillante: più
basso è il numero di specie da cui dipendiamo, più alto è il rischio che
qualcosa possa andare storto. Una malattia che attaccasse il grano o il riso,
ad esempio, sarebbe catastrofica per l’umanità. È già successo. E, come ben
sa qualunque risparmiatore, differenziare l’investimento è sempre una
buona strategia.
    Comunque sia, un affare così redditizio per le piante doveva per forza di
cose richiamare imitatori, truffatori o semplicemente altri attori preoccupati
di arraffare la loro parte di profitto. Infatti è proprio quello che è successo;
con il trucco e l’inganno moltissime specie hanno tentato di spacciarsi per
piante coltivate, così da ottenere gli stessi benefici. L’imbroglio messo in
atto da molte di loro è un fenomeno di mimesi: trasformare i propri caratteri
distintivi in modo da ingannare l’attenzione dell’uomo.
    Fin dall’inizio dell’agricoltura, l’umanità ha selezionato le piante che,
per un motivo o per un altro, riteneva migliori: grandezza del frutto o del
seme, forma, colore, resistenza alle malattie, taglia… Ma ogni volta che
l’uomo decideva quali caratteristiche selezionare per le proprie coltivazioni,
ecco che le piante cosiddette infestanti imparavano a rispondere a quelle
stesse preferenze. Uno dei casi meglio conosciuti in cui una specie è riuscita
a mimetizzarsi con un’altra, così da ricevere i vantaggi impliciti nella
coltivazione, è quello della Vicia sativa (la veccia comune) nei confronti
della Lens culinaris (lenticchia). Quest’ultima è una delle più antiche specie
coltivate dall’uomo; il suo consumo era documentato già quindicimila anni
fa, e da allora è stata una delle più comuni coltivazioni nell’area del
Mediterraneo, come attesta anche l’episodio di Esaù nella Genesi (25,29-
34; quando, per un piatto di lenticchie, il giovane cacciatore Esaù baratta la
primogenitura con il fratello Giacobbe).
    La lenticchia (Lens culinaris) è una delle prime specie domesticate dall’uomo.
   Testimonianze archeologiche ne attestano il consumo fra il 13.000 e il 10.000 a.C.


     La Vicia sativa, d’altra parte, condivide con la lenticchia le stesse
necessità di suolo e di clima. Ciò ha reso inevitabile che, da sempre, nei
campi di lenticchie si trovassero anche delle piante di veccia. Ma non era un
problema: il suo seme rotondo, molto diverso dai semi di Lens culinaris,
poteva essere facilmente rimosso. Non c’era nessuna possibilità di errore.
La veccia, com’è ovvio, non gradiva essere scartata in questo modo. Così,
generazione dopo generazione, ecco apparire nei semi della veccia i primi
cambiamenti, che l’avrebbero resa sempre più affine alla lenticchia; fino a
rendere i propri semi così simili per forma, dimensione e colore da non
essere facilmente distinguibili. L’affare era fatto: poiché assomigliava alla
lenticchia, l’uomo l’avrebbe selezionata insieme a questa e se la sarebbe
portata dietro in ogni successiva coltivazione. Un artificio molto redditizio
per la veccia, che dunque poteva associarsi alla lenticchia e beneficiare di
tutti i vantaggi legati alla coltivazione.
     Questo particolare tipo di mimetismo, esclusivo del mondo vegetale, è
detto mimetismo vaviloviano, in onore del grande genetista e agronomo
russo Nikolaj Ivanovič Vavilov (1887-1943) che per primo lo studiò,
rilevando le potenziali conseguenze che potevano derivarne. Di Vavilov ho
già scritto in Uomini che amano le piante, ma vale la pena ricordarne qui la
 figura di scienziato. Autore di un testo pionieristico sull’origine e sulla
geografia delle piante coltivate (Genetics and agronomy, 1912), Vavilov
non solo ha scoperto i centri di diffusione delle specie coltivate, ma è stato
il propugnatore della necessità di conservare in depositi sicuri i loro semi.
Dopo la prima banca dei semi, ancora funzionante a San Pietroburgo, l’idea
di Vavilov ha trovato la sua realizzazione più importante nel Global seed
vault delle isole Svalbard, una struttura il cui obiettivo è proprio quello di
fornire una rete di sicurezza e conservazione contro la perdita accidentale
del patrimonio genetico tradizionale delle specie più importanti, quali il
riso, il mais, il frumento, le patate, le mele, la manioca, il taro, la noce di
cocco eccetera, garantendo così la diversità genetica. E che l’intuizione di
Vavilov sulla necessità di conservare i semi delle specie vegetali,
preservandone almeno una piccola parte dalla distruzione, fosse corretta e
importante, ne abbiamo avuto concretissima evidenza negli ultimi mesi,
quando la Siria ha richiesto al Global seed vault un certo numero di semi
necessari per riavviare le pratiche agricole in regioni devastate dalla guerra.
Soprattutto, però, Vavilov è stato il primo accanito sostenitore del fatto che
con la genetica si sarebbero potute migliorare le piante coltivate, fino a
renderle in grado di produrre anche nelle condizioni climatiche più estreme
come quelle di alcune regioni della Russia.
    La veccia comune (Vicia sativa) è una   Esistono centinaia di varietà di lenticchie; i
   pianta da foraggio molto diffusa, che   loro semi hanno colori che vanno dal verde
   produce semi simili a quelli della      al bruno, al giallo, all’arancio.
   lenticchia.






    Questo gigante delle scienze agrarie e della genetica, condannato a
morire di fame in carcere per ordine di Stalin, oggi è completamente
dimenticato. Ma ancor più inconcepibile è che la sua nemesi,
l’insignificante e orribile figura del sedicente scienziato Trofim Denisovič
Lysenko (1898-1976), sostenitore della folle idea che la genetica non avesse
alcuna base scientifica e fosse solo una teoria «borghese», sia oggi molto
più nota di Vavilov, persino fra gli addetti ai lavori. Questa, comunque, è
un’altra storia…
     Il Global seed vault ha sede sull’isola norvegese di Spitsbergen. Il suo compito è fornire
    una rete di sicurezza e conservazione contro la perdita accidentale del patrimonio genetico
    tradizionale delle piante coltivate.


    Insomma, Vavilov se ne intendeva, e molto, di piante coltivate e attività
connesse. È stato il primo a segnalare che la selezione umana per degli
specifici caratteri potesse indurre fenomeni mimetici in altre piante, con
conseguenze non prevedibili e non sempre negative come si sarebbe indotti
a pensare. Anzi, molte piante oggi coltivate sono nate grazie a questa
capacità mimetica.
    Prendiamo il caso della segale (Secale cereale), una specie coltivata da
almeno tremila anni. Questo cereale era in origine un’erba infestante del
grano e dell’orzo, con cui condivideva alcune caratteristiche fondamentali
riguardo al seme. Per capire come un’infestante possa diventare una pianta
coltivata, però, dobbiamo per un momento metterci nei panni dei primi
agricoltori. Immaginate i nostri antenati – che pian piano abbandonavano
una vita basata sulla caccia e sulla raccolta – intenti alla ricerca delle piante
da domesticare. Quali avranno trovato desiderabili? Con che caratteristiche
le avranno cercate? Di sicuro avranno optato per specie dai semi molto
grandi, meglio ancora se presenti in gran numero all’interno di qualcosa che
si poteva facilmente raccogliere, come le spighe. E di certo non avranno
 gradito quelle piante che disperdevano i semi spontaneamente: troppo
faticoso raccoglierli da terra! La trasformazione dell’uomo da cacciatore ad
agricoltore è stata lunga e faticosa, costellata di errori e ripensamenti.
Siamo sicuri che alcune piante come il grano o l’orzo, con i loro semi
grandi e le spighe per contenerli, perfettamente adeguate alle esigenze dei
primi agricoltori, furono fra le prime a essere scelte per la domesticazione;
insieme a questi gloriosi cereali, tuttavia, gli uomini selezionarono senza
saperlo anche le loro infestanti più temibili.


                                              La segale (Secale cereale) è un
                                              cereale tipico delle zone temperate.
                                              Si è diffusa in coltivazione circa
                                              tremila anni fa, migrando dalla
                                              Turchia insieme al grano con il
                                              quale si mimetizzava (mimesi
                                              vaviloviana).








    Qui ha inizio la storia della segale, nel ruolo poco invidiabile di pianta
infestante. Gli antenati della segale che conosciamo oggi erano un classico
caso di mimetismo vaviloviano. Poiché erano molto simili al grano e
all’orzo, per eliminarli le antiche popolazioni della Mezzaluna fertile
avrebbero dovuto selezionare con cura le loro sementi alla ricerca degli
intrusi. Non era però un’impresa facile. In breve, dunque, la segale divenne
una delle principali infestanti. E quando la coltivazione del grano e
dell’orzo si espanse verso regioni più lontane a nord, est e ovest dell’area
 originaria, la segale si aggregò al viaggio (l’uomo è un vettore
superefficiente, non dimenticatelo) espandendo anch’essa il proprio areale
di distribuzione. Arrivata così in regioni con inverni più freddi o con terreni
più poveri, la segale fece valere le proprie doti di rusticità producendo di
più e meglio del grano e dell’orzo cui si era aggregata, e in breve tempo li
soppiantò. La segale era diventata a tutti gli effetti una pianta domestica.
    Se quella della Secale cereale è una storia di mimetismo vaviloviano a
lieto fine, molte altre, al contrario, non lo sono. Mi riferisco alla resistenza
agli erbicidi che molte specie riescono a sviluppare in risposta alla
somministrazione di quantità sempre più elevate di diserbanti utilizzati in
agricoltura. Negli ultimi decenni l’uso degli erbicidi è cresciuto in maniera
esponenziale. E, accanto a un aumento che potremmo definire
«fisiologico», alcuni diserbanti come il glifosato hanno mostrato un
incremento addirittura patologico, in parte dovuto all’introduzione in
coltivazione di piante geneticamente modificate per resistere alla loro
azione. Si tratta di esemplari sui quali, ad esempio, il glifosato non ha alcun
effetto, e che quindi permettono agli agricoltori un uso indiscriminato
dell’erbicida. Dopotutto, se la coltura principale è protetta e non subisce
alcun danno, cosa impedisce di intervenire somministrando quantità
crescenti di erbicida fino a eliminare ognuna delle fastidiose «erbacce»? A
riprova di ciò, i dati sull’utilizzo di questo diserbante sono inquietanti: nel
1974, nei soli Stati Uniti, si consumavano 360.000 chili di glifosato per
l’agricoltura; nel 2014 si è arrivati a 113,4 milioni di chili. In quarant’anni,
quindi, l’uso di questo erbicida è aumentato di oltre trecento volte!
                                               L’amaranto è una pianta originaria
                                              dell’America centrale. I suoi semi
                                              sono commestibili e simili a quelli
                                              dei cereali (pseudocereale).








     Questa enorme pressione chimica sulle infestanti ha favorito
l’evoluzione di casi di resistenza anche nelle specie normalmente associate
alla coltura principale, ovvero le infestanti mimetiche cui ho già fatto
cenno. Così, oggi, esistono negli Stati Uniti popolazioni di Amaranthus
palmeri – un cereale per altro commestibile, ma inviso agli agricoltori
perché infestante – perfettamente resistenti al glifosato. La diffusione di
questi cereali che prosperano nei campi di mais o di soia è diventata un
grave problema, e lo si combatte con dosi più alte di glifosato e con mix di
altri erbicidi.
     Ed ecco che le infestanti resistenti sono in aumento ovunque. A me la
cosa non disturba affatto: ho sempre amato le infestanti; la loro capacità di
sopravvivere dove non sono volute mi ha sempre affascinato, come la loro
intelligenza e adattabilità. In ogni caso, però, una simile espansione non
dovrebbe essere contrastata con la somministrazione di erbicidi –
distruggendo così ogni speranza di salvare i nostri ecosistemi agricoli – ma
con altre tecniche più rispettose dell’ambiente. Quando possibile,
dovremmo imparare a conviverci. A me, lo ripeto, stanno simpatiche; sia
quando diventano utili come la segale, sia quando se ne fregano dell’uomo
 come tutte le altre. E sarebbe anche bene ricordarsi che i danni provocati
all’ambiente mentre tentiamo di fermarle sono di gran lunga maggiori di
quelli che loro potrebbero mai arrecare alle nostre coltivazioni. Sempre
ammesso che questi ultimi esistano…
 Riferimenti bibliografici
F. Baluška, S. Mancuso, Vision in plants via plant-specific ocelli?, «Trends
    in plant science», 21 (9), 2016, pp. 727-730.
-, Plant ocelli for visually guided plant behavior, «Trends in plant science»,
    22 (1), 2017, pp. 5-6.
C.M. Benbrook, Trends in glyphosate herbicide use in the United States and
    globally, «Environmental sciences Europe», 28 (1), 2016, p. 3.
S.P. Brown, W.D. Hamilton, Autumn tree colours as a handicap signal,
    «Proceedings of the Royal Society of London B», 268 (1475), 2001, pp.
    1489-1493.
F. Darwin, Lectures on the physiology of movement in plants. V. The sense-
    organs for gravity and light, «New phytologist», 6, 1907, pp. 69-76.
G.S. Gavelis et al., Eye-like ocelloids are built from different
    endosymbiotically acquired components, «Nature», 523 (7559), 2015,
    pp. 204-207.
G. Haberlandt, Die Lichtsinnesorgane der Laubblätter, W. Engelmann,
    Lipsia 1905.
S. Hayakawa et al., Function and evolutionary origin of unicellular
    camera-type eye structure, «Plos ONE», 10 (3), 2015.
S. Mancuso, A. Viola, Verde brillante. Sensibilità e intelligenza del mondo
    vegetale, Giunti, Firenze-Milano 2013.
S. Mancuso, Uomini che amano le piante. Storie di scienziati del mondo
    vegetale, Giunti, Firenze-Milano 2014.
N. Schuergers et al., Cyanobacteria use micro-optics to sense light
    direction, «eLife», 5, 2016.
N.I. Vavilov, Origin and geography of cultivated plants, Cambridge
    University Press, Cambridge 1992.
H. Wager, The perception of light in plants, «Annals of botany», 23 (3),
    1909, pp. 459-490.
                                              IV
                   Muoversi senza muscoli








Il tarassaco (Taraxacum officinale) è una specie molto comune appartenente alla famiglia delle
Asteraceae. Come si desume dalla denominazione scientifica, è una pianta le cui virtù medicinali
sono note fin dall’antichità. La sua diffusione fa sì che abbia moltissimi nomi comuni, tra cui:
soffione, dente di leone, dente di cane, ingrassaporci, piscialletto e girasole dei prati.
   LA   COSCIENZA È POSSIBILE SOLO ATTRAVERSO IL CAMBIAMENTO, IL
CAMBIAMENTO È POSSIBILE SOLO CON IL MOVIMENTO.
  (Aldous Huxley, L’arte di vedere)


  MI MUOVO, QUINDI SONO.
  (Haruki Murakami, 1Q84)
  Eppur si muovono!
    Nel 1896 parlare di time lapse, stop motion o foto intervallate –
comunque vogliate chiamare quella fantastica tecnica fotografico-
cinematografica che permette di visualizzare in pochi secondi o minuti di
filmato eventi che nel tempo reale impiegano ore o giorni (o anche mesi o
anni) per concludersi – sembrava pura fantascienza. D’altronde erano
trascorsi soltanto pochi mesi dalla prima proiezione cinematografica
organizzata dai fratelli Auguste e Louis Lumière, il 28 dicembre 1895, al
numero 14 del Boulevard des Capucines a Parigi, davanti a trentatré
spettatori (tra i quali due giornalisti) accorsi a scoprire le possibilità di
questa nuova forma d’intrattenimento.
    Eppure fu proprio nel 1896, pochi mesi dopo l’invenzione ufficiale del
cinema, che il botanico Wilhelm Friedrich Philipp Pfeffer (1845-1920), già
nel pieno della sua maturità scientifica, per la prima volta realizzò un
filmato in time lapse. Allo sviluppo di questa tecnica Pfeffer aveva lavorato
per molti anni, da quando, intrapresi gli studi di botanica, aveva avuto il
privilegio di assistere al primo filmato sperimentale della storia: il famoso
galoppo del cavallo da corsa Sallie Gardner, realizzato da Eadweard
Muybridge nel 1878. Fin da allora, rendere evidenti i movimenti delle
piante e velocizzarli affinché tutti potessero coglierne la bellezza e il
significato, ma soprattutto per poterli studiare in quanto risultato ultimo del
comportamento della pianta, era diventata per Pfeffer una vera vocazione;
vocazione che si collegava agli interessi nati nel periodo in cui, giovane
assistente del grande Julius von Sachs (1832-1897) presso l’Università di
Würzburg, aveva avuto modo di partecipare agli studi sui movimenti
gravitropici (cioè attuati in risposta alla gravità) della radice.
    Il cavallo da corsa Sallie Gardner fotografato da Muybridge nel 1878. La sequenza delle
   immagini corrisponde a un venticinquesimo di secondo.


    Tali studi, motivo di polemiche e lunghe diatribe scientifiche fra il suo
maestro e Charles Darwin, ne avevano indirizzato la carriera. Anzi, poiché i
suoi esperimenti avevano dato ragione a Darwin e non a Sachs, le
prospettive di continuare le proprie ricerche in Germania si erano molto
affievolite. Anche a quei tempi, infatti, contraddire il proprio potente
professore non agevolava certo la carriera universitaria. Così, spinto dalla
necessità di riabilitare il proprio buon nome di ricercatore messo in dubbio
dalle maldicenze di Sachs, Pfeffer, che aveva compreso le possibilità offerte
dalla cinematografia, iniziò a pensare a come trasformare queste tecniche in
uno strumento per lo studio del movimento delle piante.
    Per secoli, biologi e botanici avevano eluso di proposito la necessità di
concettualizzare tale forma di comportamento vegetale, tentando con ogni
mezzo di salvaguardare la validità delle onorate categorie di «animali» e
«piante», e definendo «anomalie» o «variazioni aberranti» le piante che
mostravano movimenti rapidi. Erano arrivati persino a chiamarle zoospore,
proprio per sottolinearne la loro vicinanza al mondo animale. Non a caso, la
 sorpresa e il divertimento che colpiscono, ancora oggi, chiunque si trovi di
fronte per la prima volta ai movimenti rapidi di una pianta come la Mimosa
pudica testimoniano la profonda convinzione che l’immobilità sia la
caratteristica fondamentale che contraddistingue la pianta dall’animale.
    Il tentativo di Pfeffer di rendere evidenti a tutti le capacità motorie delle
piante fu il primo nella storia della scienza ad avere successo. Pochi mesi
dopo la prima proiezione dei fratelli Lumière, Pfeffer, infatti, era in grado di
presentare a una stupefatta platea di botanici le sensazionali applicazioni di
questa nuova tecnica. Per la prima volta nella storia si potevano vedere le
piante in azione, studiarne le mosse e, quindi, i comportamenti. Davanti ai
volti attoniti dei colleghi, il botanico tedesco mostrò in sequenza la fioritura
di un tulipano, i movimenti diurni e la nictinastia – o sonno delle piante –
della Mimosa pudica (ancora lei), il movimento continuo del Desmodium
gyrans (pianta telegrafo) e, infine, la perla della collezione, la cosa più
difficile da mostrare: la crescita e il movimento esplorativo, così simile a
quello sotterraneo di una formica o di un lombrico, della radice nel suolo.
                                                Il    Desmodium         gyrans     (o
                                               Codariocalyx motorius) è una
                                               leguminosa molto diffusa nelle
                                               aree tropicali dell’Asia. La speciale
                                               caratteristica della pianta telegrafo
                                               è di muovere le proprie foglioline
                                               laterali a una velocità abbastanza
                                               alta da essere percepita a occhio
                                               nudo. La funzione di questo
                                               movimento è ancora sconosciuta.








    Grazie a Pfeffer il sogno di generazioni di scienziati – già nel IV secolo
a.C. Androstene, un ufficiale di Alessandro Magno, annotava che le foglie
possono muoversi fra giorno e notte – finalmente diventava realtà. Con
l’invenzione del time lapse, Pfeffer regalava ai botanici uno strumento per
rendere visibile ciò che fino a quel momento non lo era stato. Così come il
telescopio di Hans Lippershey (no, non fu Galileo a inventarlo) aveva reso
accessibile allo studio l’infinitamente lontano dell’universo, e il
microscopio di Zacharias Janssen aveva reso disponibile all’osservazione
l’infinitamente piccolo, con questa nuova tecnica cinematografica Wilhelm
Pfeffer rendeva possibile studiare l’infinitamente lento.
    L’accesso a questa nuova dimensione del reale non rimase senza
conseguenze. Le piante – ovvero la quasi totalità della vita sulla Terra –,
che fino ad allora erano state percepite più come oggetti che come esseri
viventi, iniziarono a dischiudere i propri misteri e a rivelare le sconcertanti
varietà dei loro movimenti. Fu una vera e propria rivoluzione, che interessò
 la percezione comune delle persone; chi fino a quel momento aveva
guardato a un cespuglio di rose o a un albero di tiglio come a qualcosa di
esteticamente piacevole, ma pressoché inanimato, iniziò a mostrare per le
piante un interesse e un rispetto nuovi. Non è un caso se, tra la fine
dell’Ottocento e la Prima guerra mondiale, fiorì una moltitudine di studi sui
tropismi (movimenti dipendenti dalla direzione di uno stimolo), sulle nastie
(movimenti indipendenti da stimoli esterni), sui movimenti e i
comportamenti delle piante e, infine, sulle loro capacità cognitive; studi che
culminarono con la relazione di apertura letta il 2 settembre 1908 da Sir
Francis Darwin al congresso annuale della British association for the
advancement of science, durante la quale il primo docente di fisiologia delle
piante e figlio del grande botanico Charles dichiarò senza mezzi termini che
le piante erano organismi dotati di intelligenza, in maniera non dissimile
dagli animali.
    È grazie all’ingegno di Pfeffer se oggi possiamo dottamente disquisire
dei vari tipi di movimento delle piante, distinguerli fra attivi e passivi e
comprendere i meccanismi attraverso i quali si verificano, pur in assenza di
muscoli. Un argomento di cruciale importanza, che potrebbe avere
conseguenze significative per il futuro delle nostre tecnologie, soprattutto
per quanto riguarda la produzione di nuovi materiali.
 Pigne e reste di avena
     Le piante possiedono movimenti attivi, che richiedono il consumo di
energia interna, e passivi, che al contrario non ne hanno bisogno e
utilizzano l’energia presente nell’ambiente. Ad esempio, numerosissimi
organismi vegetali sfruttano la differenza di umidità fra giorno e notte per
eseguire azioni anche assai complicate. In generale un importante aspetto
comune a tutti i movimenti vegetali è che, come già detto, essi non si
basano sul funzionamento di complicate strutture proteiche come i muscoli,
ma sono perlopiù «idraulici», basandosi essenzialmente sul semplice
trasporto di acqua, sia sotto forma di liquido sia di vapore, in entrata e in
uscita dai tessuti.
     Nei cosiddetti movimenti attivi, la creazione del moto è la diretta
conseguenza di cambiamenti nel turgore delle cellule, a sua volta causato
dal flusso osmotico di acqua attraverso le membrane cellulari. In pratica
l’acqua, entrando nella cellula guidata da una diversa concentrazione di
soluto, provoca un aumento di pressione che spinge la membrana contro la
parete cellulare e induce così rigidità all’organo, e quindi il movimento.
Controllando attivamente la concentrazione di soluto cellulare, le piante
possono generare movimenti quali l’apertura degli stomi e la fioritura, la
mimosa può chiudere le foglioline e la dionea far scattare la sua trappola.
 L’immagine di un singolo stoma di pomodoro al microscopio elettronico. Attraverso gli
stomi entra nella pianta la CO2 necessaria alla fotosintesi.
     La Dionaea muscipula (Dionea è uno dei tanti appellativi di Afrodite) è una pianta
    carnivora originaria delle zone paludose della Carolina (Stati Uniti).


    I cosiddetti movimenti passivi sono invece dovuti a variazioni
igroscopiche di alcuni costituenti della parete cellulare. Quest’ultima è un
elemento tipico della cellula vegetale; direi, anzi, che insieme al cloroplasto
(l’organulo cellulare responsabile del processo fotosintetico) ne è il marchio
di fabbrica. Non esiste niente di simile a questa robusta struttura nelle
cellule animali. La parete cellulare costituisce lo scheletro della pianta, è il
componente strutturale che conferisce rigidità e capacità di mantenimento
della forma, ed è costituita da fibre di cellulosa immerse in una matrice
soffice di polisaccaridi strutturati, emicellulosa, proteine solubili e altre
sostanze. È proprio questa matrice morbida che, espandendosi in maniera
reversibile quando si combina con le molecole d’acqua, è responsabile
dell’apertura delle pigne, dell’esplosivo schiudersi dei baccelli del glicine e
del movimento sul terreno dei semi di Erodium cicutarium o dell’avena
selvatica.
    Se vi è rimasto qualche dubbio o curiosità in merito, meglio esaminare
in dettaglio come funzionano questi movimenti passivi, attraverso alcuni
casi concreti e molto conosciuti.
      La pigna – ossia l’organo che contiene le strutture riproduttive delle
conifere, e il cui nome scientifico è in realtà strobilo – riesce ad esempio in
un’impresa tutt’altro che semplice per dei tessuti morti: apre le squame
legnose in un ambiente secco e le richiude quando invece l’umidità dell’aria
è alta. Avete mai osservato una pigna in un giorno di pioggia? Se sì, vi
sarete accorti che è ben serrata, per impedire la fuoriuscita dei semi, mentre
in un giorno soleggiato le squame si aprono completamente permettendone
il rilascio. A quanto pare, tale strategia trova giustificazione nel fatto che
nei giorni umidi o piovosi il seme ricadrebbe così vicino alla pianta madre
da impedirne un’efficace dispersione nell’ambiente.


                                               La pigna (o strobilo) è una struttura
                                               formata da brattee legnose nelle
                                               quali alloggiano i semi delle
                                               Gimnosperme. Nel pino le brattee
                                               sono disposte in spirali secondo la
                                               serie di Fibonacci.








    Come funziona, però, questo movimento in apparenza semplice e in
realtà incredibilmente complesso (specie se pensiamo che a eseguirlo sono
tessuti morti che non utilizzano alcuna energia interna)? L’artificio sta nella
natura delle squame. Ognuna di esse è costituita da due diversi tessuti,
indistinguibili a occhio nudo; è solo attraverso un’accurata osservazione
microscopica, quindi, che esibiscono tutta la loro differenza. La superficie
interna della squama è composta da fibre sclerenchimatiche raggruppate
insieme a formare come dei microscopici cavi, mentre la superficie esterna
è composta da sclereidi, più grosse e corte. I due componenti hanno una
differente affinità per l’acqua, e si dice dunque che sono diversamente
igroscopici. Come hanno scoperto nel 1997 Colin Dawson, Julian F.V.
 Vincent e Anne-Marie Rocca, a 23 °C un cambiamento in umidità dell’1 per
cento determina un’espansione maggiore del 33 per cento nelle sclereidi
rispetto alle fibre sclerenchimatiche. Ecco dunque svelato l’arcano: quando
l’acqua è assorbita o persa da queste fibre, i tessuti si espandono o
restringono in maniera non uniforme, permettendo una macroscopica
chiusura o apertura della pigna.
    Il fenomeno si può replicare facilmente in laboratorio (anche in casa, a
dir la verità: basta immergere la pigna aperta nell’acqua per vederne gli
effetti) e ha prodotto una lunga serie di studi, molti dei quali mossi
dall’aspirazione a creare materiali artificiali che permettessero le stesse
performance. Immaginate quante possibili applicazioni si potrebbero
trovare per un materiale in grado di muoversi sfruttando soltanto i gradienti
di umidità dell’ambiente? Ecco dunque che, nel 2013, il dottor Mingming
Ma e alcuni collaboratori del Mit hanno sviluppato un film polimerico in
grado di scambiare acqua con l’ambiente e di espandersi e contrarsi
rapidamente, generando movimento: può sviluppare una pressione di 27
megapascal e sollevare oggetti 380 volte più pesanti di se stesso. Inoltre,
associando questo attuatore a un elemento piezoelettrico, gli scienziati sono
in grado di produrre energia elettrica con una tensione di picco di circa 1
volt, grazie alla quale si potrebbero alimentare dispositivi di micro e
nanoelettronica. Il tutto sfruttando solo dei gradienti di umidità.
    Le possibilità di utilizzo sono moltissime, e includono l’alimentazione
di un numero enorme di dispositivi. Noi, ad esempio, stiamo cercando di
sfruttare un sistema analogo per rendere autonomi dal punto di vista
energetico dei sensori che monitorano l’attività elettrica degli alberi. Ma
non è certo l’unica strada percorribile. Sistemi di questo tipo (che, vi
ricordo, sono di dimensioni pressoché microscopiche), distribuiti nelle fibre
dei nostri vestiti, nelle tappezzerie o in altri tessuti, li renderebbero
energeticamente autonomi e in grado di far funzionare qualunque tipo di
sensore o dispositivo non troppo energivoro. Potremmo immaginare stoffe
che, a contatto con il nostro corpo, siano in grado di rilevarne i dati clinici
più importanti; o tessuti capaci di misurare i parametri ambientali, il livello
di stress o qualunque altra cosa ci passasse per la testa. Fra non molto tutto
ciò sarà realtà, e una parte decisiva delle tecnologie e dei materiali che
permetteranno questi avanzamenti sarà stata ispirata dal funzionamento
delle piante.
      Le potenzialità dei movimenti passivi delle piante non si fermano certo
qui. Solo per citare un altro caso, anche le reste (i filamenti sottili e lunghi
tipici delle spighe di numerose graminacee) rispondono ai cambiamenti di
umidità. In alcune specie di avena – quali l’Avena sterilis, l’Avena fatua o
l’Avena barbata, comunissime nelle nostre campagne o nelle aree incolte
lungo le strade – questi filamenti hanno la proprietà di torcersi in relazione
alla quantità di umidità atmosferica. E per lungo tempo tale capacità è stata
utilizzata per la costruzione d’igrometri abbastanza precisi. Provate a
farvene uno personale: vedrete come la sola presenza di umidità nell’aria
sia in grado di indurre un notevole movimento. Come realizzarlo? Eccovi
qualche suggerimento pratico. Prendete la parte centrale della resta,
visibilmente avvolta a spirale, e fissatene una delle estremità al centro di un
disco che riporti la divisione in gradi; poi, all’altra estremità, attaccate una
setola o un qualunque altro elemento rigido e leggero che funzioni da
indicatore. Coprite ora il tutto con un vetro, ed ecco pronto un formidabile
igrometro naturale, la cui unica pecca sarà nella manutenzione: la durata
della resta, infatti, è limitata nel tempo, e andrà quindi sostituita di tanto in
tanto.
 Il genere Avena comprende molte
specie originarie dell’Europa,
dell’Africa e dell’Asia. Fra queste,
alcune sono state coltivate per
migliaia di anni come fonte di cibo
sia umano sia animale.
 Un seme molto attivo: l’Erodium cicutarium
    Fra tutti i movimenti passivi che possiamo trovare nel mondo delle
piante – e ne esistono di veramente bizzarri – nessuno, secondo me, supera
per interesse e curiosità quelli messi in atto dai semi di Erodium cicutarium,
i quali esplodono staccandosi dalla pianta madre, possono farsi trasportare
dalla pelliccia di qualche animale di passaggio, cadono sul terreno, si
muovono fino a trovare una frattura nel suolo e, infine, ci si infilano. Una
sequenza davvero degna di nota, difficile da realizzare anche per organi
dotati di energia interna e impossibile da immaginare in tessuti morti.
    L’Erodium cicutarium è una graziosa piantina della stessa famiglia del
geranio (Geraniaceae) dei nostri balconi, che cresce spontanea in numerose
regioni del mondo. Il suo nome è legato alla forma del frutto, che ricorda il
becco di un airone (erodiòs, in greco antico), e alla somiglianza delle foglie
con quelle della cicuta. In effetti, anche altri generi della famiglia hanno
nomi che ricordano il becco dei trampolieri; lo stesso termine geranium
deriva dal greco géranos (gru), mentre Pelargonium (appunto il nome di un
genere della famiglia) viene dal greco pelargòs, che significa cicogna.
    L’Erodium cicutarium (famiglia Geraniaceae) è una pianta erbacea a ciclo annuale o
   biennale originaria del bacino del Mediterraneo.


    Tornando però al nostro Erodium, si tratta di una pianta erbacea
annuale, abbastanza diffusa, con fiori viola a cinque petali. E la sua
caratteristica più straordinaria risiede, senza alcun dubbio, nei semi.
Ciascuno di essi è infatti formato dal seme vero e proprio (achenio), irsuto e
appuntito come la punta di un arpione, e da una resta ritorta a spirale,
anch’essa ricoperta di peli; ognuno di questi elementi, lo vedremo, ha una
speciale funzione nella sorprendente serie di movimenti che è in grado di
realizzare.
    Il mio interesse per l’Erodium iniziò qualche tempo fa, quando una
delle ricercatrici del mio laboratorio, Camilla Pandolfi, andò a lavorare per
un paio d’anni presso uno speciale ufficio dell’Agenzia spaziale europea
(Esa). Questo ufficio, dall’affascinante e promettente nome di Ariadna-
Advanced concepts team, doveva fare da tramite fra l’Esa e la comunità
accademica europea interessata a ricerche avanzate nella tecnologia
spaziale. In effetti, l’Advanced concepts team ci aveva molto colpito; così,
quando Camilla venne a chiedermi cosa pensassi del suo possibile
trasferimento presso questo centro, non ebbi alcuna esitazione: doveva
 andare. Subito. Due anni in un centro di ricerca dal nome tanto promettente
sarebbero stati una magnifica esperienza. D’altronde il nostro laboratorio si
era occupato per anni del comportamento delle piante in assenza di gravità,
e tuttora continua a collaborare attivamente con numerose agenzie spaziali.
Camilla si sarebbe sentita a casa.
     Una volta che si fu trasferita presso il principale centro di ricerca e
sviluppo dell’Esa a Noordwijk, in Olanda, a qualche decina di chilometri da
Amsterdam, il compito di Camilla risultò ancora più interessante di quanto
avesse immaginato: avrebbe dovuto studiare esempi di materiali, funzioni o
strategie proprie del mondo vegetale, e con queste ricerche fornire nuove
prospettive per il progresso delle tecnologie spaziali. Un compito
affascinante, ma anche a prima vista irrealizzabile; cosa avevano, infatti, da
insegnare le piante in tema di esplorazione spaziale? Di primo acchito,
nulla. Tuttavia le piante sono prodighe di soluzioni. In breve Camilla
identificò una serie di argomenti il cui esame avrebbe potuto portare a
interessanti innovazioni. Fra questi, due erano anche per noi di grande
rilievo: lo studio dei viticci come modello di organi artificiali prensili e le
ricerche sul seme di Erodium come spunto per la costruzione di sonde in
grado di penetrare nel suolo extraterrestre ed esplorarlo usando poca o
nessuna energia.
     Di certo ricorderete i vari Pathfinder, Spirit, Opportunity e Curiosity, gli
ultimi di una lista di robot inviati in esplorazione su Marte; o il più recente
lander Philae, atterrato il 12 novembre 2014 sulla superficie della cometa
67P/Churyumov-Gerasimenko. Per ognuno di essi, la perforazione del
suolo e l’analisi dei campioni prelevati a una certa profondità erano tra i
principali obiettivi della missione. Infatti il ritrovamento di acqua, magari in
forma congelata sotto lo strato superficiale del terreno, lo studio della
composizione chimica del suolo o, addirittura, la possibile presenza di vita
microscopica fanno sì che la perforazione dei corpi celesti durante la loro
esplorazione sia una delle priorità per tutte le agenzie spaziali mondiali.
Ora, qualunque dispositivo voi vogliate mandare nello spazio, questo deve
rispondere a migliaia di specifiche sulla sicurezza, ma soprattutto a due
requisiti fondamentali: pesare il meno possibile e consumare una minima
quantità di energia. Peso ed energia sono due insuperabili vincoli in ogni
tipo di tecnologia spaziale. Ed ecco perché, con la sua struttura leggera e la
capacità di muoversi e di penetrare nel terreno senza consumare energia,
l’Erodium rappresentava un significativo campo di ricerca per l’Esa.
 Pensate per un momento se si riuscissero a riprodurre le soluzioni che
permettono a questo semino di muoversi…








   In primavera i semi di Erodium cicutarium fuoriescono in maniera esplosiva grazie alle
   tensioni indotte dalla modifica della forma del frutto durante la sua maturazione.


    Come tutte le piante, l’erodio ha la necessità di disperdere i propri semi
su una superficie più ampia possibile. Per intenderci, la pianta madre non ha
alcun interesse ad avere intorno a sé tutti i suoi figli; al contrario, mette in
atto ogni strategia perché questi si allontanino da lei. Sono molti i buoni
motivi che rendono questa scelta evoluzionisticamente rilevante, non ultimo
impedire la crescita nelle vicinanze di rivali con i quali entrare in
competizione.
    Così, le piante hanno inventato centinaia di soluzioni diverse per
diffondere i propri semi nell’ambiente, assicurandogli allo stesso tempo le
migliori possibilità di sopravvivenza. Nel caso dell’erodio, tutto inizia con
un movimento esplosivo: i semi sono raggruppati in maniera tale da
accumulare energia meccanica come se si trattasse di una molla.
Quest’energia continua ad aumentare fin quando una qualunque rottura
dell’equilibrio, come il lieve contatto di un insetto, il passaggio di un
animale o anche un semplice soffio di vento, provoca la liberazione
 immediata ed esplosiva dei semi. Essi sono letteralmente catapultati anche a
metri di distanza; quindi, con i loro appigli, si legano al pelo degli animali e
possono essere condotti a chilometri dalla pianta madre.
    Una volta a terra inizia una nuova avventura. La lunga resta dei semi
(che assomigliano molto a degli spermatozoi) comincia ad arrotolarsi, in
funzione dell’umidità dell’aria. Le setole presenti aiutano lo spostamento e,
appena il seme trova una minima fessura nel suolo, agevolano il suo esatto
posizionamento a testa in giù. A questo punto, con la sommità ad arpione
introdotta nella fessura, i cicli dovuti alla variazione di umidità fra giorno e
notte forniscono la necessaria forza propulsiva per la penetrazione nel
terreno. Ogni arrotolamento delle spire di cui è composta la resta sospinge il
seme più in profondità; inoltre, la forma della punta fa sì che il movimento
di penetrazione si mantenga costante, sia che la resta si avvolga o che si
svolga. Nel giro di pochi giorni – ossia di pochi cicli giorno/notte – il seme
raggiunge la sua posizione definitiva, a molti centimetri di profondità,
pronto a germinare e a svilupparsi in una nuova piantina.
    Ora che conoscete le straordinarie potenzialità del seme di erodio,
capirete perché le ricerche condotte con Camilla e i suoi colleghi
dell’Advanced concepts team ci impegnarono per quasi un anno, durante il
quale ogni possibile aspetto delle forze e delle strategie messe in atto da
questa meravigliosa pianta fu indagato nel dettaglio. Per studiarne il
potenziale nella costruzione di sonde auto-interrantisi, da utilizzare in future
missioni di esplorazione planetaria senza equipaggio, si valutarono le
capacità del seme di approfondirsi in diversi suoli, con proprietà
meccaniche simili a quelle che si ritrovano sulla Luna, su Marte o sugli
asteroidi.
    Per esaminarne i numerosi movimenti, fu necessario utilizzare tecniche
di ripresa video molto diverse. Nell’erodio, infatti, coesistono movimenti
lenti, per i quali bisogna ricorrere alle tecniche inventate da Pfeffer e
presentate all’inizio del capitolo, e movimenti superveloci, per il cui studio
dettagliato è fondamentale poter disporre di video che li rallentino. L’analisi
dei movimenti più lenti, quali l’approfondimento nel suolo, richiese quindi
tecniche di time lapse adatte a visualizzare i cicli di avvitamento a seguito
delle variazioni di umidità fra giorno e notte; mentre per lo studio della fase
di espulsione esplosiva dei semi, o per quelle di atterraggio degli stessi sul
suolo, ci servimmo di apparecchiature video ad alta velocità.
      Non fu affatto un compito banale. Nel nostro laboratorio eravamo
esperti di tecniche di time lapse, ma non avevamo alcuna idea di come
lavorare per filmare i movimenti veloci riguardanti l’esplosione dei semi e
il loro volo. Tali riprese richiedevano apparecchiature e competenze molto
diverse, e ci mettemmo un po’ a capire come fare. Soprattutto, non
trovavamo una soluzione pratica per filmare il momento dell’esplosione;
mentre di soluzioni non pratiche – fra quelle naïf che avevamo elaborato da
noi e quelle ancora più pittoresche che chiunque in visita al laboratorio si
sentiva in dovere di consigliarci – ne avevamo fin troppe. Il problema era
che non bastava registrare una o due esplosioni di semi: dovevamo essere in
grado di filmarne letteralmente migliaia, in condizioni diverse di umidità e
temperatura, e su suoli diversi che mimavano i possibili terreni
extraterrestri. Avevamo bisogno di un sistema per far scattare i semi a
comando, nel momento in cui tutte le condizioni sperimentali fossero state
pronte per l’esperimento.
     Passammo oltre un mese senza trovare alcuna soluzione più efficace che
far partire la registrazione e aspettare che la pianta si decidesse a
«esplodere». Registrando a mille fotogrammi al secondo e in risoluzione
HD, la quantità di dati che accumulavamo anche solo per pochi minuti di
filmato era iperbolica (molti gigabyte per secondo). Non avevamo nulla di
così capiente da poter contenere ore di registrazione! Insomma, eravamo nei
guai. In un mese avevamo immortalato soltanto un paio di esplosioni, e le
idee su come procedere difettavano. Fin quando, un giorno fausto, la
soluzione non apparve casualmente (o meglio, fortunatamente) nei panni di
un ragazzino delle scuole medie in visita al nostro laboratorio. Prima di
entrare al Linv, a tutti i visitatori – siano essi giovani studenti o attempati
signori – è fatta per legge una breve lezioncina di comportamento, in cui si
chiede in modo esplicito di non toccare nulla. Il divieto assoluto serve sia
per non danneggiare gli strumenti delicati o gli esperimenti in corso, sia per
evitare che i visitatori si facciano del male. Per fortuna, quella volta uno
degli studenti pensò bene di disubbidire.
     Arrivato nei pressi dell’apparecchiatura che utilizzavamo per gli
esperimenti con l’Erodium, mentre uno dei miei collaboratori spiegava in
cosa consista la particolarità di quella pianta, un ragazzino esclamò: «Ah,
figo l’erodio!». Quindi tirò fuori da una tasca un bastoncino di legno sottile,
e con quello toccò i semi ancora sulla pianta in un punto particolare, alla
loro intersezione, provocandone l’immediata espulsione. Mentre la
 professoressa che li accompagnava si scusava per lo scolaro indisciplinato,
promettendo punizioni esemplari, io ero conquistato dal risultato di quel
semplice gesto. Il giovane studente, originario di una zona non lontana da
Firenze ricca di erodi spontanei, aveva imparato, giocandoci nei prati, come
far scattare l’esplosione. Basta un tocco leggerissimo, lì dove i semi sono in
contatto l’uno con l’altro, perché la forza elastica che li tiene legati si
sprigioni. Finalmente avevamo un sistema pratico per indurre l’espulsione,
e potevamo dunque proseguire con i nostri studi. Nei mesi successivi
praticammo migliaia di queste «esplosioni controllate». Dio protegga
sempre i ragazzini indisciplinati!
    Grazie ai risultati ottenuti alla fine dello studio, oggi sappiamo che
ciascun singolo dettaglio nel seme di Erodium ha una sua funzione precisa.
Le capacità di forare il terreno e interrarsi sono infatti legate:








   Le lunghe reste dell’Erodium cicutarium svolgono una doppia funzione: propellente
   nell’espulsione primaverile e di spinta nell’autoseppellimento del seme.


  a. alla geometria del seme;
  b. alla struttura delle reste e al loro movimento in relazione all’umidità;
  c. a una zona inattiva delle reste;
  d. alle barbe presenti sul carpello e sulle reste.
     I dati raccolti furono utilizzati per costruire un modello del movimento
dell’Erodium, che consegnammo all’Esa insieme con un voluminoso
documento (se siete curiosi lo trovate in rete) che descriveva
minuziosamente le caratteristiche di questa affascinante pianta. E magari,
un giorno, qualcuno deciderà di costruire davvero una sonda per
l’esplorazione spaziale ispirandosi all’erodio. Ne sarei felice. Intanto, noi il
nostro dovere l’abbiamo fatto.
 Riferimenti bibliografici
F. Darwin, The address of the president of the british association for the
    advancement of science, «Science – New series», 716 (28), 1908, pp.
    353-362.
C. Dawson, A.-M. Rocca, J.F.V. Vincent, How pine cones open, «Nature»,
   390, 1997, p. 668.
M. Ma et al., Bio-inspired polymer composite actuator and generator
   driven by water gradients, «Science», 339 (6116), 2013, pp. 186-189.
S. Mancuso et al., Subsurface investigation and interaction by self-burying
   bio-inspired probes. Self-burial strategy and performance in Erodium
   cicutarium – SeeDriller. Final report, Esa act, 2014, consultabile al sito
   www.esa.int/gsp/ACT/doc/ARI/ARI Study Report/ACT-RPT-BIO-ARI-
   12-6401-selfburying.pdf.
C. Robertson McClung, Plant circadian rhythms, «The plant cell», 18 (4),
   2006, pp. 792-803.
                                                 V
    Capsicofagi e altri schiavi delle piante








Il Phelsuma ornata è un piccolo geco diurno endemico di Mauritius e svolge il ruolo di impollinatore
per molte specie vegetali dell’isola.
    QUANDO    PRENDI LA DROGA, LO SPACCIATORE È COME L’AMATA PER
L’INNAMORATO.
   (William Burroughs, La scimmia sulla schiena)


   PER   INCISO, L’IDEA A LUNGO DIFFUSA CHE LE SPEZIE VENISSERO USATE
PER MASCHERARE IL CIBO MARCIO NON REGGE A UN ESAME ATTENTO.        GLI
UNICI   CHE POTEVANO PERMETTERSI     GRAN PARTE     DELLE SPEZIE   NON
AVREBBERO AVUTO CARNE MARCIA IN CASA, E IN OGNI CASO LE SPEZIE
ERANO TROPPO PREZIOSE PER ESSERE USATE IN QUEL MODO.


   (Bill Bryson, Breve storia della vita privata)
  L’arte della manipolazione
    Per l’ovvia impossibilità di spostarsi dal luogo in cui sono nate, le
piante si trovano spesso a dover collaborare con gli animali, soprattutto in
particolari momenti della loro vita. Della capacità di muoversi di questi
ultimi le piante si servono per disperdere il seme, per garantirsi
un’efficiente impollinazione o a scopi di difesa. Innumerevoli sono gli
esempi di simili cooperazioni che si sono dimostrate vantaggiose per
ambedue gli attori. Di solito prevedono un premio per i servigi resi
dall’animale: è il caso dell’impollinatore ricompensato con del gustoso ed
energetico nettare, dell’uccello che in cambio di un frutto appetitoso ne
diffonde i semi, o anche dell’uomo – il miglior vettore che si possa sognare
su questo pianeta – che in cambio di cibo, bellezza, o altri vantaggi diffonde
per ogni dove le piante di cui necessita.
    Le cose, però, non sempre sono così chiare. In molti frangenti la
condotta delle piante è più losca e opportunistica, e i servigi forniti dagli
animali sono utilizzati senza che in cambio sia offerta alcuna ricompensa. I
semi della bardana – la pianta che ha ispirato l’invenzione del velcro – e di
centinaia di altre specie cosiddette autostoppiste si aggrappano al pelo degli
animali senza offrire nulla in cambio del passaggio. In molti casi, e mi
riferisco alle straordinarie capacità mimetiche delle piante, queste ultime
ingannano gli animali costringendoli a comportamenti che in qualche
maniera le agevolano o favoriscono. Fin qui, nulla di veramente nuovo:
inganno, truffa e disinformazione sono pratiche comuni a tutti gli esseri
viventi, piante incluse. L’intera faccenda diventa più interessante quando si
iniziano a intravedere le reali capacità di manipolazione – e uso questo
termine a proposito – che le piante sono in grado di esercitare nei confronti
degli animali.
 Il cardo dei lanaioli (Dipsacus fullonum) è stato a lungo lo strumento principale con cui
cardare la lana grazie alla struttura che si è evoluta per aggrapparsi al pelo degli animali.
 Spacciatori e consumatori di nettare extrafiorale
    Alla metà del XIX secolo Federico Delpino (1833-1905), un importante
botanico italiano oggi ingiustamente dimenticato, e il sommo Charles
Darwin intrattennero una fitta corrispondenza su un problema, quello dei
nettari extrafiorali, che interessava entrambi e li vedeva sostenitori di idee
diametralmente opposte. Molte specie sono in grado di secernere nettare
non soltanto nei fiori – luogo normalmente preposto a questa produzione –
ma anche sui rami, sui germogli o all’ascella delle foglie. Tuttavia, mentre
la funzione del nettare nei fiori è evidente, grazie al suo ruolo di richiamo e
ricompensa per gli impollinatori, quella del nettare extrafiorale è a lungo
rimasta avvolta dal mistero. Per Darwin, i liquidi emessi al di fuori dei fiori
erano da intendersi come sostanze di scarto che la pianta aveva necessità di
eliminare. I nettari extrafiorali, in altre parole, dovevano essere visti come
organi escretori utilizzati per espellere delle sostanze in qualche modo
superflue. Darwin addirittura riteneva che, per evoluzione successiva,
proprio da questi organi escretori si fossero originati i nettari fiorali.
     Il Nesocodon mauritianus è una rara specie endemica dell’isola di Mauritius. Diventò
    famosa alla fine degli anni Ottanta del secolo XX, quando si scoprì che produceva nettare
    rosso per attrarre i gechi che la impollinavano.


    Tale teoria non convinceva affatto Delpino: che le piante sprecassero
delle sostanze così zuccherine, e quindi energeticamente costose, gli
sembrava improbabile. Un prodotto contenente una così alta quantità di
zuccheri non poteva essere definito come «superfluo». Per Delpino, se la
pianta si privava di risorse così preziose voleva dire che in cambio ne
otteneva dei vantaggi di qualche natura. La sua idea era che tali sostanze
avessero la stessa funzione dei nettari fiorali: attirare gli insetti. Rimaneva il
mistero del perché la pianta avrebbe dovuto richiamare insetti sul proprio
corpo. Nei fiori la ragione era palese, ma quale funzione utile per la pianta
avrebbero mai potuto svolgere degli insetti in giro fra i rami e le foglie? Il
motivo, scoperto da Delpino dopo anni di studi, divenne noto con il poco
attraente nome di mirmecofilia (dal greco múrmex, formica, e phílos,
amico). Di che si tratta? Di piante – nel 1886 Delpino pubblicò una
monografia con ben tremila specie mirmecofile – che utilizzano i nettari
extrafiorali per attirare le formiche, ottenendone in cambio una difesa attiva
da altri insetti o da predatori in genere. In sostanza, un’altra delle numerose
 collaborazioni alla pari che le piante instaurano con gli animali. In questo
specifico caso, nettare zuccherino in cambio di difesa dai predatori.
    La cooperazione tra piante e formiche può spingersi fino a livelli di
raffinatezza difficili da immaginare. Un esempio è dato dall’associazione
fra questi insetti e numerose specie arboree appartenenti al genere Acacia,
native dell’Africa o dell’America latina. Alcune acacie, infatti, producono
particolari corpi fruttiferi per l’alimentazione delle formiche e le forniscono
di spazi, ricavati all’interno di strutture specifiche dell’albero, dove vivere e
allevare le proprie larve. Ma non è finita: come in una di quelle televendite
in cui l’operatore non smette mai di aggiungere prodotti per invogliare
all’acquisto, così le acacie offrono, oltre a cibo e alloggio, anche bevande
gratis, nella forma di graditissime produzioni di nettari extrafiorali. In
cambio, le formiche si incaricano della difesa da qualunque aggressore
animale o vegetale possa in qualche maniera danneggiare la pianta sulla
quale sono ospitate. E lo fanno con grande efficacia. Non soltanto tengono
lontano dall’albero ogni altro insetto abbia la malaugurata idea di
avvicinarsi, ma attaccano con grande veemenza anche animali la cui taglia è
miliardi di volte superiore alla loro. Così non è infrequente vedere formiche
mordere, fino a farli desistere, erbivori delle dimensioni di un elefante o una
giraffa.
    Le formiche trovano irresistibile il nettare extrafiorale prodotto sui rami, sui germogli o
   all’ascella delle foglie da molte specie di piante.


    La difesa attiva messa in atto dalle formiche, però, non si limita ad
allontanare gli animali, qualunque sia la loro dimensione; va ben oltre. Ogni
piantina che si azzardi a sbucare dal terreno in un raggio di qualche metro
dalla pianta ospite è tritata senza pietà. Così non è raro, nel bel mezzo della
foresta amazzonica, vedere delle piazzole perfettamente circolari prive di
qualsiasi vegetazione svilupparsi intorno a un’acacia. Un fenomeno
inspiegabile per le popolazioni locali, che chiamano tali aree «giardini del
diavolo». Insomma, questa fra piante e formiche sembrerebbe una splendida
forma di collaborazione per entrambe le parti; a prima vista, un classico
esempio di simbiosi mutualistica. Tuttavia le cose non stanno proprio in
questi termini, e di recente numerosi studi stanno facendo emergere un
quadro più inquietante. Sotto la facciata di un idillico rapporto di reciproco
beneficio sembrerebbe nascondersi, al contrario, una turpe storia di
manipolazione e inganno, che vedrebbe le acacie nell’impopolare veste di
cattive.
    Il nettare extrafiorale che la pianta produce, come abbiamo visto, è un
liquido zuccherino molto energetico; tutti sanno che nulla attrae gli insetti
 più dello zucchero, quindi per anni si è creduto che questo fosse il segreto
del richiamo esercitato da tali secrezioni. Tuttavia, il nettare non contiene
solo zuccheri: in esso si trovano centinaia di altri composti chimici, fra i
quali molti alcaloidi e amminoacidi non proteici come l’acido γ-
amminobutirrico (GABA), la taurina e la β-alanina, solo per citarne alcuni.
Tali sostanze svolgono un’importante funzione di controllo sul sistema
nervoso degli animali, regolandone l’eccitabilità neuronale e, quindi, il
comportamento. Il GABA, ad esempio, è il principale neurotrasmettitore
inibitorio sia nei vertebrati sia negli invertebrati, come appunto le formiche;
così, alterazioni nella sua concentrazione dovute al consumo di nettare
extrafiorale possono modificare significativamente il loro comportamento.
Inoltre gli alcaloidi contenuti nel nettare – come caffeina, nicotina e molti
altri – non soltanto influenzano le capacità cognitive delle formiche (così
come degli altri insetti impollinatori che consumano nettare), ma inducono
dipendenza.
     Ciò che si è scoperto di recente è che le piante di acacia, come molte
altre specie mirmecofile, sono in grado di modulare la produzione di queste
sostanze all’interno del nettare extrafiorale, così da modificare i
comportamenti delle formiche. Non solo: come spacciatori provetti, queste
acacie prima attraggono le formiche, le adescano con il nettare dolce e ricco
di alcaloidi e, una volta rese dipendenti, ne controllano i comportamenti, ad
esempio aumentandone l’aggressività o la mobilità sulla pianta. Il tutto
modulando la quantità e qualità delle sostanze neuroattive presenti nel
nettare. Non male per degli esseri che continuiamo a percepire come
indifesi e passivi, ma che, proprio perché radicati al suolo, hanno fatto della
loro capacità di manipolare gli animali attraverso la chimica una vera e
propria arte.
 Quella volta in cui incontrai i miei primi
capsicofagi
    Non pensate che noi uomini siamo immuni dalla sottile malia con cui le
piante sono in grado di manipolare gli animali. Anzi… Prendiamo il caso
dei peperoncini.
    Sono nato in Calabria, terra di fieri mangiatori di peperoncino; lì tutti, o
quasi, amano il piccante. Ma non tutti sono capsicofagi. Questi ultimi sono
una razza a parte, fatta di persone che con il peperoncino hanno una
relazione unica. I miei primi capsicofagi li conobbi durante l’infanzia, al
tempo in cui ogni incontro con fatti, cose o persone originali si ammanta di
magia e stupore. Uno dei ricordi più vividi di questa parte della mia vita
riguarda un matrimonio, a cui la mia famiglia era stata invitata. Era agosto,
un mese in cui, fosse per me, qualunque tipo di cerimonia pubblica o
privata dovrebbe essere formalmente proibita. Mettersi in giacca e cravatta
e accompagnare l’infinito svolgimento di un tradizionale matrimonio del
Sud – ma avrei scoperto, negli anni seguenti, che le cose non vanno in
modo molto diverso nel resto del mondo –, dall’attesa in chiesa fino alle sue
conclusioni in danza, può richiedere oltre quattordici ore di sofferenza, a
temperature di gran lunga superiori a quelle tollerabili da qualunque
persona di buon senso. I matrimoni in agosto non sono cosa che un Paese
responsabile dovrebbe tollerare.
                                                 Con il termine «peperoncino» si
                                                intende il frutto di molte specie del
                                                genere Capsicum (famiglia delle
                                                Solanaceae)        originario     del
                                                Messico.








    In quel caso, dopo la cerimonia in chiesa ci recammo in riva al mare per
il pranzo nuziale. Non ricordo con precisione se fossimo in un ristorante,
una casa privata o altro; però ho ben in mente, questo sì, l’orrore di dover
mangiare in «alta uniforme». Ero un bambino, quindi per fortuna ancora
svincolato dall’obbligo della giacca e della cravatta, ma comunque
terribilmente a disagio in quei vestiti rigidi, non confortevoli e che non
sapevo portare, realizzati in colori piatti e in tessuti studiati per comprimere
ogni libera attività del corpo. Abiti che, essendo io in piena crescita,
risultavano della misura giusta soltanto per poche settimane; così, costretto
a indossarli in successive occasioni, diventavano in breve stretti in vita,
sulle cosce e sulle spalle, e moltiplicavano con la loro aderenza l’orribile
strazio di quelle afose e interminabili cerimonie.
    Seduto al tavolo con altri bambini, attendevo con rassegnazione il solito
supplizio cui ero ormai ben allenato; i miei genitori sembravano conoscere
l’intera popolazione calabrese, e per anni la partecipazione a matrimoni è
stata la principale attività dei nostri fine settimana primaverili ed estivi.
 Sapevo come sopravvivere. Primo: ignorare il caldo, convivere con i rivoli
di sudore e i tessuti appiccicati alla pelle senza dolersene, accettare la
sgradevole condizione come un’immodificabile necessità della vita (avrei
scoperto da adulto che stavo autonomamente avvicinandomi alla grande
tradizione stoica). Secondo: mangiare il meno possibile, e solo ciò che piace
davvero, senza preoccuparsi se le portate passano e nulla sembra rispondere
alle aspettative. In ogni matrimonio degno di questo nome, prima o poi
verrà servito qualunque tipo di alimento si possa ragionevolmente
immaginare, o quasi.
    Quindi aspettavo paziente, studiando con malcelato senso di superiorità
i principianti che vedevo rimpinzarsi con aperitivi e antipasti e, quando
ancora il vero pranzo di nozze non era neppure cominciato, erano già in
affanno. Molto giudiziosamente mi mantenevo fresco per le portate finali,
che preferivo. Quando gli altri convitati erano ormai allo stremo e i
camerieri servivano i formaggi e gli innumerevoli dessert, allora iniziava il
mio pranzo.
    Per sopravvivere alla noia di quelle interminabili giornate serviva ben
altro che mangiare in maniera giudiziosa. Per questo portavo sempre con
me un kit contenente un libro di avventura e qualche fumetto; una misura
strategica che ho continuato a seguire per anni. Durante quel particolare
matrimonio, tuttavia, la mia attitudine verso simili cerimonie cambiò una
volta per sempre. Fu allora, infatti, che ebbi modo di incontrare i miei primi
capsicofagi, i veri mangiatori di peperoncino. Intendiamoci, che si usasse
dappertutto mi era ben noto (mio padre, convertitosi in età adulta all’uso di
questa spezia, ne metteva quantità importanti in qualunque cosa che non
fosse il caffè). Era impossibile per un calabrese non aver gustato, più o
meno abitualmente, la cucina piccante; ma i veri capsicofagi sono una cosa
diversa.
    Erano arrivati in cinque, tutti con abiti simili, quasi facessero parte di
una confraternita: giacca, gilet e cravatta. I loro vestiti scuri mi sembrarono
molto pesanti, come se fossero fatti di una specie di panno nero, ma ora mi
chiedo se non sia la mia memoria a deformarne il ricordo. Di certo si
avvicinarono allo stesso tavolo. I loro gesti erano stranamente sincroni;
pareva eseguissero una coreografia provata e riprovata. Spostarono le sedie
in contemporanea, si sedettero all’unisono e poi… ecco il miracolo!
Muovendosi assieme agli altri, ognuno di loro tirò fuori da una tasca un
grosso mazzo di peperoncini. Lunghi come cornetti, rossi e verdi.
 Bellissimi. Li posarono sul tavolo, con rispetto, accanto al proprio piatto,
fra il bicchiere di vino rosso e la forchetta – a portata della mano sinistra,
insomma – e si disposero ad attendere l’inizio del pranzo.








   Semi di Acacia auriculiformis caratterizzati da un arillo giallo originatosi per iperplasia del
   funicolo ovulare. Questo attrae le formiche per il colore e per l’alto valore nutritivo.


    Ero seduto al tavolo accanto, quindi potevo vederli bene: persone serie,
con poca propensione al riso e un’espressione leggermente preoccupata.
Sembravano aspettare qualcosa. Si scambiavano brevi commenti sulla festa
e di tanto in tanto lasciavano che la mano poggiasse sul proprio mazzetto,
quasi con tenerezza, palpando la consistenza dei singoli frutti e
comparandolo con occhiate sfuggenti a quello degli altri commensali.
Avevano mani rudi e scurite dal sole, ma capaci di gesti affettuosi nei
confronti di quei piccoli amici piccanti. I camerieri iniziarono a servire e
finalmente potei osservare le movenze che a tutte le latitudini del mondo
svelano la precisa gestualità del capsicofago. La mano destra porta il cibo
alla bocca mentre la sinistra serra nel pugno un peperoncino. È così che si
affronta qualunque pasto. Un boccone di cibo, un morso al peperoncino;
boccone-morso, boccone-morso, senza saltare un turno, con qualunque
pietanza, precisi come dei metronomi. È l’alternanza cibo-peperoncino,
 oltre all’impossibilità a mangiare qualunque cosa senza accompagnarla al
piccante, a caratterizzare i veri capsicofagi.
    Ricordo la scena alla perfezione: la ritmicità dell’azione, la cadenza
mantenuta costante anche nello staccare dalla coroncina un nuovo cornetto
quando il precedente era esaurito. Tutto funzionava come un meccanismo
perfetto, oliato da anni di consuetudine. Una cosa mai vista prima, che nella
mia fantasia di ragazzino legavo a qualche esotica abitudine contratta dai
cinque in terre lontane. D’altronde, come detto, erano i primi capsicofagi
nei quali mi imbattevo. Negli anni successivi ne avrei incontrati moltissimi,
in Calabria come in ogni altra parte del mondo, dalla Cina all’Ungheria, dal
Cile al Marocco e all’India, tutti accomunati dalla necessità di
accompagnare ogni piatto con grandi morsi ai propri peperoncini.
Indipendentemente dal sistema usato – forchette, bacchette, mani… – a
qualunque latitudine il ritmo boccone-peperoncino è l’inconfondibile segno
distintivo del capsicofago convinto.
    Il fatto che nonostante il caldo atroce, i vestiti neri e pesanti e le enormi
quantità di peperoncino consumate quei signori non sudassero mi
impressionava più di ogni altra cosa. Com’era possibile? Io mi scioglievo
sotto l’infuocato sole calabrese, mentre sulle loro fronti non si vedeva la
minima stilla di sudore. Asciutti come a un picnic in Cornovaglia. La cosa
mi incuriosì al punto che, dopo qualche tempo, superata la mia naturale
timidezza di bambino, mi arrischiai a domandare a uno di loro se i
peperoncini che mangiavano con tanto impegno fossero «normali» o di un
tipo diverso, non piccante, e che magari servisse proprio per non sudare. Fu,
come potete immaginare, una mossa incauta: mai chiedere a un capsicofago
se i suoi peperoncini sono piccanti! Le sue papille, cauterizzate da anni di
abusi, non avvertono mai sufficiente bruciore. Ecco quindi che
l’interpellato, con grande gentilezza, mi propose di assaggiarne un pezzetto.
Minuscolo. Così, giusto per farmi un’idea. Fu come mettere in bocca della
lava. Una sensazione che tutti conosciamo. Sgradevolissima, nulla da
aggiungere. Eppure un po’ più di un terzo della popolazione del pianeta,
circa due miliardi e mezzo di persone, ogni giorno ricerca regolarmente
questo stesso tormento. Com’è possibile?
    Per rispondere alla domanda, è forse utile spendere qualche parola sulla
pianta che sta all’origine di tutto questo trambusto. Con il nome
«peperoncino» si indica un certo numero di specie del genere Capsicum, lo
stesso a cui appartiene il peperone, caratterizzate quasi tutte dal produrre
 cospicue quantità di capsaicina, la molecola responsabile della sensazione
di bruciore (ne esistono ben poche varietà non piccanti). Le cinque specie
più coltivate sono Capsicum annuum, C. frutescens, C. pubescens, C.
baccatum e C. chinense. Si tratta di arbusti perenni che però, data la vita
breve, vengono normalmente trattati come annuali. Originarie del
continente americano, dove erano coltivate già ottomila anni or sono, queste
piante avevano grande importanza dal punto di vista medico, oltre che
culinario, per le civiltà native. Il peperoncino arriva in Europa grazie a
Colombo, di ritorno dai suoi primi viaggi in America centrale, e come
molte altre specie eduli native del Nuovo Mondo diventa subito una pianta
di largo consumo, diffondendosi a livello globale. In meno di un secolo il
peperoncino diventa parte della cultura gastronomica di Paesi come l’Italia,
l’Ungheria (da dove arriva la paprika), l’India, la Cina, l’Africa occidentale,
la Corea eccetera. Un’avanzata unica e incontrastabile, alla conquista dei
più remoti luoghi della Terra.
    Ed è proprio il principio piccante a rendere il peperoncino un alimento
così ricercato. Per indicarne l’intensità, un chimico americano di nome
Wilbur Scoville ha inventato nel 1912 una scala di piccantezza, la scala
Scoville appunto. Il metodo di misurazione alla sua base, detto test
organolettico di Scoville, consiste nel diluire l’estratto di peperoncino in
una soluzione di acqua e zucchero: un gruppo di assaggiatori continua a
diluire la soluzione fin quando la giudica del tutto priva di piccantezza. Il
numero di diluizioni, tanto più elevato quanto più piccante è il peperoncino,
corrisponde al valore in Scoville heat units (o shu). Un peperone dolce ha
zero shu, mentre la capsaicina pura ha un valore pari a sedici milioni di shu.
I sedici milioni di unità della scala Scoville rappresentano il massimo
assoluto di piccantezza per un peperoncino, un valore che ha lo stesso
fascino delle grandi costanti fisiche, come la velocità della luce o lo zero
assoluto di temperatura. Un limite invalicabile, che rappresenta il Santo
Graal dei capsicofagi.
    Ogni anno, facendo ricorso a qualsiasi tecnica – lecita e illecita –
conosciuta per il miglioramento delle piante, si produce un numero enorme
di nuove varietà o selezioni ad altissima piccantezza. L’obiettivo è di alzare
sempre il limite, avvicinandosi quanto più possibile all’irraggiungibile
perfezione dei sedici milioni di shu. I nomi di queste nuove varietà non
lasciano nulla all’immaginazione: nel mondo delle novità vegetali, abituato
a nomi apportatori di grazia, sincerità, amicizia e bellezza, gli appellativi
 attribuiti a tali mostri di piccantezza sono di una brutalità sconosciuta.
Inferno, diavolo, nucleare, morte, fantasmi e pestilenze sono ovviamente fra
i termini più utilizzati; ma anche tigri, scorpioni, vipere, cobra, draghi di
Komodo, tarantole e simili piacevoli animali sono ben rappresentati
nell’immaginario dei selezionatori di peperoncini.


                                              La scala di Scoville misura la
                                              piccantezza dei peperoncini. Si va
                                              dal valore zero del peperone dolce
                                              ai circa 1.500.000 gradi Scoville
                                              delle varietà più piccanti.








    Nel 2013 il Carolina reaper (la mietitrice della Carolina; sì, proprio
quella mietitrice, che di norma rappresentiamo come uno scheletro con una
grande falce in mano, e che qui indica un mostro capace di produrre frutti
contenenti oltre il 10 per cento di peso in capsaicina) ha superato
l’astronomica cifra di due milioni di unità Scoville! E ha così scalzato lo
scorpione di Trinidad e il naga viper dall’ambitissimo primato di Capsicum
più piccante del pianeta. Ogni anno l’asticella si innalza, nuovi record
mondiali di piccantezza sono raggiunti e milioni di persone nel mondo si
dannano l’anima alla ricerca di questi campioni, per assaggiarli o
propagarli. E più sono piccanti, più sono propagati. Perché quello che i
 capsicofagi cercano è la capsaicina e nient’altro. In dosi crescenti. Negli
Stati Uniti è addirittura in vendita una salsa piccante (e «piccante» è un
eufemismo) chiamata 16 million reserve: si tratta di capsaicina pura in
cristalli, conservata in boccette prodotte in quantità limitata; il suo prezzo
sul mercato può facilmente arrivare alle migliaia di dollari.


                                              Il Carolina reaper è l’attuale
                                              «recordman»        mondiale      di
                                              piccantezza.    Ogni      anno   si
                                              producono nel mondo oltre
                                              trentatré milioni di tonnellate di
                                              peperoncino,     utilizzando    una
                                              superficie di circa quattro milioni
                                              di ettari.








    Ma cos’è, di preciso, la capsaicina? Si tratta di un alcaloide che,
entrando in contatto con le terminazioni nervose, attiva un recettore noto
come TRPV1. Quest’ultimo ha il compito di segnalare al nostro cervello
livelli di calore potenzialmente dannosi, e infatti si attiva di norma intorno
ai 43 °C. Il TRPV1, in pratica, è «stato progettato» per impedirci di fare
cose pericolose quali prendere un ferro rovente a mani nude o introdurre in
bocca del brodo in ebollizione. Azioni che potrebbero danneggiare il nostro
corpo. Ecco perché la capsaicina provoca dolore, ed ecco perché è utilizzata
dalle polizie di mezzo mondo come arma, negli spray al peperoncino. Per le
stesse caratteristiche, però, è apprezzata nelle vesti di spezia. Eppure le
persone sane di mente non s’infilano il succo di limone negli occhi, né
sbattono gli stinchi contro i mobili perché trovano piacevole la sensazione
di dolore che ne consegue.
    Allora come mai un terzo della popolazione mondiale ama mettere sulla
lingua – uno dei nostri organi più sensibili – grandi quantità di un alcaloide
che provoca una terribile sensazione di bruciore? Negli anni sono state
elaborate diverse teorie a riguardo. La più nota, citata ogni volta che si
cerca di spiegare questo anomalo comportamento umano, è quella che lo
 psicologo Paul Rozin ha definito «masochismo benigno», secondo la quale
un certo tipo di persone è attratto dal bruciore e da altre sensazioni di
pericolo. Per costoro mangiare peperoncino sarebbe una variante
dell’andare sulle montagne russe: in entrambi i casi, sostiene infatti Rozin,
nonostante il corpo percepisca l’azzardo di tale attività, a un livello
superiore sa che non corre un reale pericolo, e quindi non c’è una vera
necessità di interrompere lo stimolo negativo. Lo psicologo conclude che,
dopo una serie di esposizioni allo stesso stimolo, il disagio iniziale diventa
piacere.
    Sebbene ne apprezzi la raffinatezza, tale teoria non mi ha mai convinto.
In parte perché sono deliziato dal cibo piccante ma non mi attraggono per
nulla le montagne russe, il bungee jumping e qualunque altra attività
analoga; in parte perché mia moglie, cui il piccante piace moltissimo, si
copre il viso per non vedere neppure una scena di un film horror e non sale
neanche sull’altalena, figurarsi sulle montagne russe; in parte perché molti
dei voraci capsicofagi che ho conosciuto sono fra le persone più miti e
meno propense alla ricerca di sensazioni pericolose mai incontrate; e,
infine, perché mi sembra improbabile che un terzo della popolazione
mondiale risponda a queste caratteristiche che, a occhio e croce, non
sembrano essere tanto diffuse. Comunque potrei sbagliarmi. A favore di
Rozin va infatti detto che, nel 2013, un lavoro condotto su novantasette
soggetti dai due studiosi di scienza dell’alimentazione John Hayes e Nadia
Byrnes ha stabilito una correlazione significativa tra chi «ricercava
sensazioni» e persone a cui piaceva il piccante.
    La mia ipotesi, invece, è che così tanta gente nel mondo ama il piccante
del peperoncino perché la capsaicina provoca un’azione diversa da quella
indotta da altri alcaloidi vegetali che agiscono direttamente sul nostro
cervello (come la caffeina, la nicotina, la morfina eccetera), ma identica
nelle sue finalità ultime: indurre dipendenza. Per spiegare in dettaglio cosa
intendo, ritorniamo alla sensazione di bruciore che dalla bocca arriva al
nostro cervello. Quando il corpo percepisce il dolore sulla lingua dà il via
libera a una cascata di segnali che arrivano fino al cervello, il quale per
alleviare la sofferenza produce endorfine. Queste ultime sono un gruppo di
neurotrasmettitori dotati di proprietà analgesiche e fisiologiche simili a
quelle della morfina, ma molto più potenti. Le endorfine sono il sistema con
cui il nostro corpo allevia il dolore, e sono soprattutto la chiave per capire
l’arcano potere che il peperoncino esercita sulle nostre vite.
     La dipendenza da endorfina non è un concetto bizzarro, tutt’altro; è ad
esempio il meccanismo alla base del ben noto runner’s high (o sballo del
corridore). Se siete dei patiti della corsa o avete amici che praticano sport di
resistenza come la maratona, il nuoto di fondo e il ciclismo ne avrete forse
sentito parlare: si tratta di un particolare stato di euforia che si manifesta
dopo prestazioni sportive prolungate e faticose. Paragonabile allo sballo
indotto da alcune droghe, può manifestarsi come un’intensa felicità o una
forte sensazione di benessere. Per molti anni non vi è stata alcuna evidenza
scientifica che il fenomeno fosse reale; si riteneva anzi che fosse una
leggenda legata alla mitologia dei patiti della corsa, almeno fin quando, nel
2008, una ricerca svolta in Germania su atleti analizzati prima e dopo
un’intensa attività sportiva ne ha dimostrato la fondatezza.








    Le tartarughe delle Galapagos e delle Mauritius erano un tempo fra i principali trasportatori
    e diffusori dei semi delle rispettive isole.


    Il runner’s high è dunque un fenomeno reale, e si manifesta proprio
attraverso il rilascio di endorfina nel cervello. La potenza analgesica di
questa sostanza, inoltre, permette di spiegare anche l’elevata soglia del
dolore che si riscontra spesso in atleti sottoposti ad attività fisiche intense.
Sono numerosi i casi di maratoneti che hanno continuato a correre
 nonostante fratture o traumi che, in altre condizioni, sarebbero risultati
insopportabili. È lo stesso meccanismo in base al quale chi assume alte
quantità di peperoncino tende a essere meno sensibile ai dolori; la capacità
anestetica della capsaicina è, infatti, ben dimostrata nella letteratura
scientifica degli ultimi anni.
     Ecco, dunque, che inizia a delinearsi il quadro entro il quale interpretare
il titolo di questo capitolo. Come hanno fatto molte altre piante produttrici
di sostanze che inducono dipendenza, anche il peperoncino si è affidato alla
chimica per legare a sé il più potente e versatile dei vettori animali: l’uomo.
Ciò che a mio avviso rende ancora più interessante questa pianta è che, a
differenza delle altre droghe vegetali che esplicano la loro attività anche sul
cervello di altri animali, la capsaicina ha un’azione esclusiva sull’uomo.
Non esistono infatti casi di mammiferi diversi che gradiscano nutrirsi dei
frutti del peperoncino.
     Sembra che all’inizio della storia evolutiva della capsaicina ci sia la sua
capacità di indurre nella pianta una certa resistenza alle infezioni fungine.
Così, nelle aree con la maggiore quantità di simili attacchi, i frutti di
Capsicum iniziarono a contenere naturalmente una concentrazione più
elevata di questo alcaloide. In seguito, la fortunata circostanza che gli
uccelli fossero privi del recettore deputato a provocare la sensazione di
bruciore nei mammiferi risultò un ulteriore vantaggio evolutivo, favorendo
la dispersione del seme delle piante più piccanti. La capsaicina, infatti,
teneva lontani i mammiferi, che con la masticazione avrebbero distrutto i
semi contenuti nel frutto e non era, invece, percepita dagli uccelli, un
vettore molto più affidabile, perché non mastica i semi e li trasporta a
maggiore distanza. Ma il vero vantaggio della capsaicina è stato, per il
peperoncino, il poter legare a sé, attraverso una dipendenza atipica, l’uomo,
ovvero il vettore assoluto.
     Se la mia teoria circa la condizione di schiavitù in cui l’alcaloide ha
ridotto noi mammiferi capsicofagi continua a non convincervi, bisognerà
che vi facciate un giro in una delle mille fiere del peperoncino che ogni
anno si allestiscono in qualunque Paese del mondo. L’ambiente in cui si
muovono i capsicofagi del terzo millennio è diverso da quello tradizionale e
in abiti scuri della mia infanzia; nelle fiere potete incontrare i nuovi adepti
mentre studiano la composizione di salse con nomi da film horror-
apocalittici, con berretti con la molecola della capsaicina – i più estremi se
 ne fanno tatuare la formula di struttura sulla gola – e magliette con la scritta
PAIN IS GOOD. Se non vi sembra dipendenza questa…
    L’impiego di peperoncino è in continua crescita nel mondo. Paesi
tradizionalmente immuni dal subdolo piacere della cucina piccante ne
consumano in quantità e modi impensabili fino a pochi anni fa. Insomma, la
strategia che questa specie ha messo in atto per rendere dipendente l’uomo,
e metterlo a suo completo servizio, si è dimostrata vincente. Essersi
associata all’uomo le ha permesso in pochi secoli di diffondersi sull’intero
pianeta; nessun altro vettore avrebbe potuto fare nulla di simile in così
breve tempo. E nel futuro andrà sempre meglio: in fin dei conti per uno
sballo da endorfine è più semplice, e molto meno faticoso, affidarsi a un bel
piatto di chilli anziché a una corsa di 42,195 chilometri.
 Manipolazione chimica
    L’esempio del peperoncino e del suo alcaloide non è certo un caso
isolato. Moltissimi composti chimici di origine vegetale agiscono sul
funzionamento del cervello, e i meccanismi attraverso cui queste molecole
psicoattive operano sono ben spiegati. Quello che non è per niente chiaro è
come mai simili composti prodotti dalle piante abbiano un effetto sul
cervello degli animali. In altre parole: perché le piante dovrebbero spendere
energie nella produzione di molecole che provocano effetti sul cervello
degli animali?
    Le correnti teorie neurobiologiche sul consumo di droga si basano sulla
constatazione che tutte le molecole che creano dipendenza attivano un’area
cerebrale coinvolta nella gestione della ricompensa. Ogni volta che
facciamo qualcosa di utile per la nostra sopravvivenza questa zona molto
antica del cervello – evolutasi per attivarsi in risposta a stimoli come il cibo,
l’acqua, il sesso – ci ricompensa con il piacere, inducendoci così a ripetere
l’azione. Agendo sullo stesso sistema, le droghe invogliano a reiterare il
consumo della molecola che ha attivato il meccanismo di ricompensa,
creando dunque dipendenza.
    Tutte le ipotesi sull’origine delle droghe vegetali, al contrario,
considerano i principali alcaloidi (caffeina, nicotina eccetera) come
neurotossine che si sarebbero sviluppate per punire e scoraggiare gli
erbivori. Secondo questa teoria, l’evoluzione non dovrebbe aver prodotto
dei composti che, agendo sul meccanismo della ricompensa, aumentano il
consumo della pianta. In un contesto ecologico, questa apparente
contraddizione è nota come «paradosso della ricompensa da droga» (drug-
reward paradox). Se, però, accettiamo l’idea che le molecole neuroattive
prodotte dalle piante non siano un mero deterrente, ma uno strumento con il
quale attrarre gli animali e manipolarne il comportamento, ecco che il
paradosso è facilmente risolto, ponendo l’interazione piante-animali in un
contesto ecologico molto diverso e aprendo nuove prospettive alla ricerca
neurobiologica di strumenti efficaci nel combattere l’uso di droghe.
    Il loto è una delle piante acquatiche più famose e ammirate fin dai tempi antichi. I suoi
   vistosi fiori di colore bianco, rosa, rosso e azzurro sono un forte richiamo per gli insetti
   impollinatori.


    Tornando quindi al nostro nettare extrafiorale d’inizio capitolo, proprio
le relazioni fra piante e formiche, con la loro lunga storia di coevoluzione,
offrono il modello ideale su cui testare questa ipotesi. E se, come credo,
riusciremo a dimostrare che anche nell’interazione con le formiche la
produzione di molecole neuroattive è utilizzata dalle piante per manipolarne
il comportamento, avremo una prova ulteriore di questa non trascurabile
capacità. Un’abilità che cambierebbe radicalmente la nostra stessa visione
delle piante: da semplici esseri passivamente in balia delle necessità animali
a organismi viventi complessi capaci di manipolare i comportamenti altrui.
    Un bel ribaltamento di ruoli.
 Riferimenti bibliografici
H. Boecker et al., The runner’s high. Opioidergic mechanisms in the human
   brain, «Cerebral cortex», 18 (11), 2008, pp. 2523-2531.
N.K. Byrnes, J.E. Hayes, Personality factors predict spicy food liking and
    intake, «Food quality and preference», 28 (1), 2013, pp. 213-221.
F. Delpino, Rapporti tra insetti e nettari extranuziali nelle piante,
    «Bollettino della Società entomologica italiana», 6, 1874, pp. 234-239.
M. Dicke, L.M. Schoonhoven, Joop J.A. van Loon, Insect-plant biology,
    Oxford University Press, Oxford 2005.
M. Nepi, Beyond nectar sweetness. The hidden ecological role of non-
    protein amino acids in nectar, «Journal of ecology», 102 (1), 2014, pp.
    108-115.
S.W. Nicolson, R.W. Thornburg, Nectar chemistry, in Nectaries and nectar,
    a cura di S.W. Nicolson, M. Nepi, E. Pacini, Springer, Dordrecht 2007,
    pp. 215-264.
P.S. Oliveira, V. Rico-Gray, The ecology and evolution of ant-plant
    interactions, The University of Chicago Press, Chicago 2007.
W.L. Scoville, Note on capsicums, «The journal of the American
    pharmaceutical association», 1 (5), 1912, pp. 453-454.
                                                 VI
                             Democrazie verdi








Dalle nervature delle foglie alla struttura dell’apparato radicale, tutto nella pianta è realizzato in
forma di rete.
   LA   DEMOCRAZIA È BASATA SULLA CONVINZIONE CHE NELLA GENTE
COMUNE CI SONO POSSIBILITÀ NON COMUNI.
   (Harry Emerson Fosdick, citato in The home book of quotations.
Classical and modern)


   UN GOVERNO POPOLARE, QUANDO IL POPOLO NON SIA INFORMATO O NON
DISPONGA DEI MEZZI PER ACQUISIRE INFORMAZIONI, PUÒ ESSERE SOLO IL
PRELUDIO A UNA FARSA O A UNA TRAGEDIA, E FORSE A ENTRAMBE.
   (James Madison, The writings of James Madison)


  LE   GERARCHIE, L’AUTORITÀ, VIOLAZIONE MANIFESTA DELLE LEGGI DI
NATURA, VANNO ABOLITE.   LA   PIRAMIDE:   DIO,   IL RE, I MIGLIORI, LA PLEBE,
ADEGUATA ALLA BASE.


  (Carlo Pisacane, La rivoluzione)
  Alcune considerazioni preliminari sul corpo delle
piante
     Una pianta non è un animale. Anche se quest’affermazione può
sembrare la quintessenza della banalità, ho scoperto che è sempre bene
ricordarlo. Infatti la nostra unica idea di vita complessa e intelligente
corrisponde a quella animale; e poiché, inconsciamente, non troviamo nelle
piante le caratteristiche tipiche degli animali, le cataloghiamo come esseri
passivi («vegetali», appunto), negando loro qualsiasi capacità tipica degli
animali, dal movimento alla cognizione. È questo il motivo per cui,
guardando una pianta qualunque, dobbiamo sempre ricordarci che stiamo
osservando qualcosa costruito su un modello totalmente diverso da quello
animale. Un modello così differente che, al suo confronto, tutte le forme
aliene immaginate nei film di fantascienza sono soltanto simpatiche fantasie
da ragazzini.
     Le piante non hanno niente di simile a noi; sono organismi diversi, una
forma di vita il cui ultimo antenato comune con gli animali risale a seicento
milioni di anni fa, epoca in cui, emergendo dalle acque, la vita conquistava
la terraferma. Piante e animali si separarono allora, per intraprendere strade
diverse. Mentre i secondi si organizzavano per muoversi sulla terraferma, le
prime si adattavano al nuovo ambiente rimanendo radicate al suolo e
utilizzando come fonte energetica l’inesauribile emissione luminosa
prodotta dal sole. A giudicare dal loro successo, mai scelta fu più felice:
oggi non esiste ambiente del nostro pianeta che non sia colonizzato dai
vegetali, e la loro diffusione sul totale degli esseri viventi è addirittura
imbarazzante. Ci sono stime diverse – molto variabili, non è facile valutare
il peso della vita – sulla quantità di biomassa vegetale sulla Terra, ma
nessuna accredita alle piante una quantità inferiore all’80 per cento. In altre
parole, almeno l’80 per cento in peso di tutto quello che è vivo sulla Terra è
composto da vegetali. Una percentuale che è la misura, unica e
indiscutibile, della loro straordinaria capacità di affermazione.
     La scelta iniziale di rimanere ancorate al terreno ha condizionato ogni
successiva trasformazione del corpo delle piante, il quale si è evoluto con
 soluzioni così diverse da quelle degli animali da essere per noi pressoché
incomprensibile. Il risultato finale è che le piante non hanno una faccia,
degli arti o, in generale, una qualunque struttura riconoscibile che le
avvicini agli animali, e questo le rende praticamente invisibili. Le riteniamo
una mera parte del paesaggio: vediamo ciò che comprendiamo, e
comprendiamo soltanto ciò che è simile a noi. Da questo dipende l’alterità
delle piante.
    Ma in cosa il modello vegetale si discosta da quello animale? Quali
sono le caratteristiche delle piante che le rendono così lontane e
incomprensibili? Una prima, enorme, differenza è che esse, al contrario
degli animali, non hanno organi singoli o doppi cui siano demandate le
principali funzioni dell’organismo. Per una pianta, radicata al suolo,
sopravvivere agli attacchi dei predatori è un bel problema: non potendo
fuggire come farebbe qualunque animale, l’unica possibilità di
sopravvivenza è resistere alla predazione; non piegarsi a essa. Facile a dirsi,
molto difficile a realizzarsi. Per compiere questo miracolo è necessario
essere costruiti in maniera diversa da un animale. Bisogna essere una
pianta, e non possedere punti deboli evidenti; o, perlomeno, averne in
numero molto inferiore agli animali. Ora, per l’appunto, gli organi sono dei
punti deboli. Se una pianta avesse un cervello, due polmoni, un fegato, due
reni e via di seguito, sarebbe destinata a soccombere al primo predatore –
anche minuscolo, come un insetto – che attaccando uno di questi punti vitali
ne intaccasse la funzionalità. Per questo le piante non posseggono gli stessi
organi degli animali, non perché, come si sarebbe indotti a pensare, siano
incapaci di svolgere le stesse funzioni. Se le piante avessero degli occhi,
delle orecchie, un cervello, dei polmoni, nessuno dubiterebbe del fatto che
siano in grado di vedere, sentire, calcolare e respirare. Non possedendo
simili organi, ci è richiesto uno sforzo di immaginazione per riuscire a
comprenderne le raffinate capacità.
    In generale, le piante distribuiscono sull’intero corpo le funzioni che gli
animali concentrano in organi specifici. Decentrare è la parola d’ordine.
Negli anni abbiamo scoperto che le piante respirano con tutto il corpo,
vedono con tutto il corpo (ne ho parlato nel capitolo La sublime arte della
mimesi), sentono con tutto il corpo, calcolano con tutto il corpo e così via.
Distribuire ogni funzione quanto più possibile è il solo modo per
sopravvivere alla predazione, e le piante hanno saputo farlo così bene da
sopportare senza problemi asportazioni di gran parte del corpo senza
 perdere funzionalità. Il modello vegetale non prevede un cervello, che
svolge il ruolo di comando centrale, né degli organi singoli o doppi alle sue
dipendenze. In un certo senso la loro organizzazione è il segno stesso della
loro modernità: hanno un’architettura modulare, cooperativa, distribuita e
senza centri di comando, in grado di sopportare alla perfezione predazioni
catastrofiche e ripetute.
     Un caso classico, rappresentativo delle capacità di resistenza delle
piante, è la loro abilità nel sopravvivere agli incendi. Infatti anche per
combattere il fuoco, l’elemento distruttore per eccellenza, esse hanno
trovato brillanti strategie di sopravvivenza. Esistono piante che tollerano le
fiamme; alcune sono resistenti, altre ancora hanno addirittura legato il
proprio ciclo vitale e riproduttivo ai ricorrenti incendi del sottobosco; in
tutti questi casi, la capacità di combattere il potere distruttivo del fuoco ha
un che di miracoloso.








   La palma nana (Chamaerops humilis, dal greco chamái, a terra, e rhṓps, cespuglio), è una
   specie molto diffusa nella macchia mediterranea.


    Voglio farvi un esempio, preso dalla mia esperienza personale.
Trascorro le vacanze estive in una zona della Sicilia occidentale in cui
cresce spontanea la Chamaerops humilis, la palma nana, l’unica di origine
 europea. Da che frequento questi luoghi, incendi estesi hanno spesso
devastato le meravigliose colline prospicenti il mare, ricoperte da prospere
popolazioni di palme nane. La distruzione occorre in media ogni due anni,
con sorprendente regolarità (sembra che i piromani osservino un
programma di distruzione abbastanza rigido…). Nonostante questa
periodica sciagura cui non mi riesce proprio abituarmi, le palme sono
sempre là una volta spento il fuoco; alcune bruciacchiate, altre ridotte a
carboncini, altre perfino incenerite. In pochi giorni, con l’umiltà che ci si
aspetta dal loro nome, ricominciano a produrre nuovi getti; commoventi
germogli di un verde splendente – che spicca ancora più smeraldino contro
la distesa di cenere nera – appaiono qui e là, spuntando da piante che mai si
penserebbe possano essere ancora vive. È una lampante dimostrazione di
resistenza alle avversità, frutto della differente organizzazione vegetale;
un’organizzazione che non ha eguali nel mondo animale, ed è resa possibile
proprio dall’assenza di un centro di comando e dalla distribuzione delle
funzioni.
 Chi risolve problemi e chi li evita
    Molte delle soluzioni sviluppate dalle piante sono l’esatto opposto di
quelle prodotte dal mondo animale. Come in un negativo fotografico, ciò
che negli animali è bianco nelle piante è nero, e viceversa: gli animali si
spostano, le piante sono ferme; gli animali si nutrono di altri esseri viventi,
le piante nutrono gli altri esseri viventi; gli animali producono CO2, le
piante fissano CO2; gli animali consumano, le piante producono e
potremmo continuare a lungo. Fra le tante antinomie che li
contraddistinguono, quella che io ritengo decisiva è proprio la più
sconosciuta: la contrapposizione fra concentrazione e distribuzione di cui
abbiamo appena detto.
    Senz’altro la centralizzazione tipica dei sistemi animali garantisce una
maggiore rapidità nel processo decisionale. Tuttavia, se rispondere con
tempestività può in molti casi essere un vantaggio per un animale (ma
attenzione, in altri no: le risposte ponderate richiedono sempre tempo), la
velocità è un fattore del tutto marginale nella vita delle piante. Ciò che
davvero interessa a queste ultime non è tanto rispondere in fretta, quanto
rispondere bene, così da risolvere i problemi. A prima vista sembrerebbe
azzardato, o addirittura irragionevole, sostenere che le piante siano in grado
di trovare soluzioni migliori di quelle degli animali. Eppure siamo proprio
certi della superiorità di questi ultimi nella risoluzione dei problemi?
    A studiare l’intera faccenda con attenzione, ci si accorge che gli animali
rispondono alle sollecitazioni più diverse utilizzando sempre la stessa
soluzione, una sorta di passe-partout con cui affrontare ogni emergenza.
Questa reazione miracolosa ha un nome: movimento. Una risposta potente,
come una bella briscola che sistema tutto. Qualunque sia il problema, gli
animali lo risolvono spostandosi: se non c’è nutrimento si va dove lo si può
trovare; se il clima si fa troppo caldo, troppo freddo, troppo umido o troppo
secco si migra dove le condizioni sono più adatte; se i competitori
aumentano di numero o diventano sempre più aggressivi ci si muove verso
nuovi territori; se non ci sono partner con cui riprodursi ci si sposta per
cercarne. Il possibile elenco è lungo; potrebbe arrivare a contenere anche
 mille emergenze, alle quali c’è sempre e soltanto un’unica soluzione, la
fuga. Che, a voler essere pignoli, non è una soluzione, ma tutt’al più un
modo per scansare la difficoltà. Gli animali, quindi, non risolvono i
problemi; più efficientemente li evitano, e sono certo che ciascuno di noi
potrebbe arricchire con numerose esperienze personali la casistica a
supporto di questa affermazione.
    Poiché il movimento è una risorsa cruciale per gli animali – addirittura,
in situazioni di pericolo, la fuga è la loro risposta stereotipata – l’evoluzione
ha lavorato senza sosta, per centinaia di milioni di anni, a raffinare questa
capacità perché funzioni nel migliore dei modi, velocemente e senza
intoppi. In quest’ottica, un’organizzazione gerarchica del proprio corpo, con
un comando centrale cui è demandata ogni decisione, è quanto di meglio si
possa sperare.
    Per i vegetali, invece, la questione della velocità è del tutto irrilevante.
Se anche l’ambiente in cui una pianta vive diventa freddo, caldo o pieno di
predatori, la celerità della risposta animale non ha comunque per essa alcun
significato. Molto più importante è trovare una soluzione efficace al
problema; qualcosa che permetta di sopravvivere nonostante il caldo, il
freddo o la comparsa dei predatori. Per riuscire in questo difficile compito,
è di gran lunga preferibile un’organizzazione decentrata. Come vedremo,
questa consente risposte più innovative e, essendo letteralmente radicata,
permette una conoscenza assai più raffinata dell’ambiente.
    Per formulare risposte corrette è fondamentale raccogliere dati esatti.
Ne consegue che le piante, per effetto della scelta sessile, hanno sviluppato
un’eccezionale sensibilità. Non potendo sfuggire all’ambiente, riescono a
sopravvivere soltanto perché in grado di percepire sempre e con grande
raffinatezza una molteplicità di parametri chimici e fisici quali luce, gravità,
elementi minerali a disposizione, umidità, temperatura, stimoli meccanici,
struttura del suolo, composizione in gas dell’atmosfera eccetera. In ciascun
caso, la forza, la direzione, la durata, l’intensità e le caratteristiche
specifiche dello stimolo sono discriminate singolarmente dalla pianta.
Anche i segnali biotici (ovvero dovuti ad altri esseri viventi) quali la
vicinanza o lontananza di altre piante, l’identità di queste ultime e la
presenza di predatori, simbionti o patogeni sono altrettante sollecitazioni, di
natura talvolta complessa, che la pianta non smette di registrare e cui
risponde sempre in maniera appropriata. Si tratta di un’ulteriore conferma
 che associare l’idea di vegetale alla mancanza di sensibilità è un’enorme
corbelleria.
    Ecco dunque che, mentre gli animali reagiscono alle trasformazioni
dell’ambiente che li circonda con il movimento, così da evitare i
cambiamenti, le piante rispondono a un contesto in continua mutazione con
l’adattamento.
 Sciami di radici e insetti sociali
     Rimane da chiarire un mistero: come riescono le piante a fare a meno
del cervello, organo che è alla base di ogni risposta animale? Quali sistemi
utilizzano in sua vece? E, più in generale, come riescono a reagire alle
continue sollecitazioni dell’ambiente producendo soluzioni corrette? La
risposta richiede un’esposizione piuttosto articolata, che prende le mosse
dall’organo più importante per degli esseri radicati. Le radici, appunto.
     L’apparato radicale è, senza tema di smentita, la porzione più rilevante
della pianta. È una rete fisica i cui apici formano un fronte in continuo
avanzamento; un fronte composto da innumerevoli e minuscoli centri di
comando, ciascuno dei quali integra le informazioni raccolte durante lo
sviluppo della radice e ne decide la direzione di crescita. È dunque l’intero
apparato radicale a guidare la pianta, come una sorta di cervello collettivo
o, meglio, di intelligenza distribuita su una superficie che può essere
enorme. Mentre cresce e si sviluppa, ogni radice acquisisce informazioni
fondamentali per la nutrizione e la sopravvivenza della pianta. Questo
fronte in avanzamento può raggiungere dimensioni davvero impressionanti.
Una singola pianta di segale è capace di sviluppare centinaia di milioni di
apici radicali. Un dato straordinario, e tuttavia trascurabile se paragonato
all’apparato radicale di un albero adulto; in proposito non disponiamo di
dati certi, ma senz’altro si tratta di diversi miliardi di radici. È noto che in
un singolo centimetro cubo di suolo forestale siano stati contati oltre mille
apici radicali, ma non abbiamo stime realistiche di quanti possano essere gli
apici radicali di un albero adulto in un ambiente naturale. Una carenza di
dati che la dice lunga sulle difficoltà incontrate nello studio di questa parte
nascosta delle piante. A oggi, la mancanza di tecniche o strumenti in grado
di registrare i movimenti delle radici è il maggiore ostacolo al progredire di
ricerche sui comportamenti delle piante. Per acquisire conoscenze certe,
infatti, sarebbero necessari sistemi non invasivi e continui di analisi
dell’immagine tridimensionale dell’intero apparato radicale; sistemi che
sono ancora di là da venire.
    L’apparato radicale delle piante è un tipico sistema decentralizzato e distribuito, composto
   da milioni di unità (gli apici radicali) interagenti.


    Nonostante le limitazioni tecniche, negli ultimi anni lo studio delle
radici ha svelato degli aspetti inattesi del loro funzionamento, ad esempio
per quanto riguarda i meccanismi e i modelli utilizzati dalle radici
nell’esplorazione dei suoli. Questi procedimenti si sono rivelati così
efficienti da essere stati studiati come modello per la costruzione di nuovi
robot. In assenza di mappe predefinite o di punti di orientamento,
l’esplorazione di ambienti incogniti non è un compito semplice per
strumenti dotati di organizzazione centralizzata. Al contrario, un sistema
decentralizzato, costituito da tanti piccoli «agenti» esploratori che operano
in parallelo, riesce a scandagliare i suoli con una efficienza di gran lunga
maggiore di quanto riesca a fare un unico robot, ancorché molto sofisticato.
    Come per il caso appena esposto, negli ultimi anni ci si affida sempre di
più allo studio delle soluzioni presenti in natura per rispondere a problemi
di carattere tecnologico. E non faccio riferimento, qui, al solo mondo
vegetale. In una prospettiva bioispirata, un buon esempio di organismi
 capaci di perlustrare collettivamente degli spazi sconosciuti – quindi
modelli e sorgente d’ispirazione diretta – sono ad esempio gli insetti sociali.
    Molti animali, agendo in gruppo, mostrano speciali comportamenti. È
appunto il caso degli sciami d’insetti o degli stormi di uccelli, che attraverso
modalità di interazione tutto sommato semplici sembrano agire come un
singolo organismo. Simili comportamenti collettivi sono diventati un campo
di ricerca sempre più importante; non solo per le conoscenze di base che si
acquisiscono sul funzionamento dei gruppi, ma anche per le possibilità
pratiche che schiudono, permettendo di applicare gli stessi sistemi alle più
svariate soluzioni tecnologiche. Il vantaggio che se ne ricava è doppio: tali
strutture sono da un lato particolarmente robuste (infatti, non avendo un
vero centro di calcolo o comunicazione, possono resistere a sollecitazioni di
vario genere); dall’altro sono di facile progettazione e funzionamento,
perché basate, anche per lo sviluppo di comportamenti in apparenza molto
complessi, su regole semplici di trasmissione dell’informazione fra i singoli
agenti esploratori.








    Gli stormi di uccelli sono un classico esempio delle proprietà emergenti dei gruppi.
    Bastano regole semplici per produrre risultati complessi.
     Ebbene, a lungo si è pensato che questi gruppi collettivi (sciami, stormi,
banchi eccetera) fossero formati soltanto da animali. Tuttavia, a un livello
più astratto, qualunque insieme di agenti singoli che decida
autonomamente, che manchi di un’organizzazione centralizzata, che utilizzi
semplici regole per comunicare e che, infine, agisca in maniera collettiva è
assimilabile a una tale comunità. Ed è dunque anche il caso delle piante, la
cui struttura modulare può essere equiparata a una colonia di insetti.
    Considerare la pianta come una colonia di parti modulari non è un’idea
nuova. Nella Grecia antica il filosofo e botanico Teofrasto (372-287 a.C.)
annotava che «la ripetizione è l’essenza della pianta», mentre nel XVIII
secolo illustri botanici come Erasmus Darwin e Johann Wolfgang von
Goethe (sì, proprio quello delle Affinità elettive) ritenevano si dovessero
considerare gli alberi come colonie di moduli che si reiterano. Più di
recente, il botanico francese Francis Hallé ha descritto le piante come
organismi metamerici il cui corpo è costituito da un insieme di parti
unitarie, tanto che la ricorsività dei moduli e la ripetizione dei livelli
gerarchici in un apparato radicale hanno consentito di studiare le radici con
i metodi tipici dell’analisi frattale.
    Osservando dunque il comportamento di un apparato radicale
impegnato nell’esplorazione del suolo, ci si accorge che pur in assenza di
un sistema nervoso centrale il suo modello di crescita non è per nulla
caotico; anzi, è perfettamente coordinato e disegnato per il compito che
deve svolgere. Le radici hanno, ad esempio, una sorprendente capacità di
percepire gradienti molto flebili di ossigeno, acqua, temperatura e, in
generale, di sostanze nutritive, e di seguire tale gradiente fino alla sorgente
con grande precisione. Come siano in grado di farlo senza essere deviate
dalle variazioni locali, molto comuni, rimane però un mistero.
    Così, qualche anno fa, con il collega František Baluška abbiamo deciso
di studiare le radici come un organismo collettivo, considerandole cioè alla
stregua di uno stormo di uccelli o una colonia di formiche. Tale approccio si
è rivelato molto efficace, confermando che la struttura dell’apparato
radicale e il modo in cui esso esplora il terreno e ne sfrutta le risorse
possono essere descritti con grande precisione utilizzando modelli di
comportamento da sciame, simili a quelli adottati per lo studio degli insetti
sociali. Per una singola formica, la navigazione seguendo un gradiente
molto piccolo è un compito pressoché impossibile: qualunque variazione
locale nel gradiente porterebbe infatti l’insetto a perdersi senza possibilità
 di rimedio. Per contro, agendo in maniera collettiva, una colonia supera con
facilità questo ostacolo perché lavora come una grande matrice integrata di
sensori che elabora di continuo le informazioni ricevute dall’ambiente.
Abbiamo così scoperto che, come in una colonia di formiche, gli apici
radicali agiscono tutti insieme, minimizzando il disturbo dovuto a
fluttuazioni locali.
    E, come per una colonia di insetti, anche il protocollo di trasmissione
dell’informazione fra un apice radicale e l’altro, cioè fra agenti autonomi
diversi, è molto probabile che si basi sulla stigmergia. Con questo termine
si intende una tecnica tipica di sistemi senza controllo centralizzato, che
adotta i mutamenti dell’ambiente come strumento di comunicazione. Tipici
esempi di stigmergia sono stati osservati in natura nel caso delle formiche o
delle termiti, le quali attraverso delle tracce chimiche di feromoni eseguono
opere meravigliosamente complesse come la creazione di nidi con archi,
pilastri, camere e vie di fuga a partire da semplici palline di fango. La
stigmergia, però, non funziona soltanto per gli insetti, e persino la
comunicazione via internet, con messaggi lasciati dagli utilizzatori in un
ambiente condiviso, la ricorda per molti versi.








   Le termiti, come le formiche, costituiscono colonie in grado di attuare comportamenti
   estremamente complessi.
     Le piante sono quindi organismi in grado di utilizzare le proprietà
emergenti delle interazioni fra gruppi per rispondere ai problemi e adottare
soluzioni anche molto complesse. D’altronde tale capacità, dovuta
all’organizzazione distribuita e alla mancanza di livelli gerarchici, ha
un’efficacia così alta da essere presente quasi dappertutto in natura,
comprese numerose manifestazioni del comportamento umano.


                                             Un esemplare enorme di Ficus
                                             benghalensis (o albero di Banyan)
                                             con le sue mastodontiche radici
                                             aeree.
 Ateniesi, api, democrazia e moduli vegetali
    Come molti sanno, il termine democrazia proviene dal greco (krátos del
démos, ossia dominio del popolo) e descrive in modo appassionante e
preciso quella meravigliosa trasformazione nella gestione del potere che
Atene ha regalato all’umanità intorno al 500 a.C., e che da allora è la pietra
angolare sulla quale è costruita la nostra civiltà. Forse meno noto è che da
allora a oggi il concetto stesso di democrazia, e quindi il sistema con cui il
popolo manifesta il suo potere, si è molto trasformato. Al punto che se un
ateniese del periodo classico si risvegliasse oggi in una qualunque nazione
«democratica» del mondo, avrebbe grandi difficoltà a riconoscere anche
soltanto delle affinità con il sistema di governo al quale era abituato.
    Il corpo sovrano della democrazia ateniese era costituito dalla cosiddetta
assemblea (ecclesía), formata da tutti i cittadini con più di diciotto anni di
età. Le sue decisioni, prese a maggioranza, avevano valore definitivo sulle
attività legislative e di governo. In poche parole quella ateniese era una
democrazia diretta, con una gestione del potere che non prevedeva alcun
intermediario. Una differenza enorme rispetto ai sistemi cui siamo abituati
noi, e che più correttamente prendono il nome di democrazia
rappresentativa.
    Se sia meglio una gestione diretta del potere o se invece sia più
efficiente delegare a dei rappresentanti l’onere di compiere le scelte è stato
oggetto di accese discussioni fin dall’antichità. Nel Protagora, ad esempio,
Platone raffigura un Socrate fortemente critico verso la capacità del popolo,
privo di conoscenze adeguate, di decidere sulle questioni della vita
pubblica. Osserva in proposito Socrate:
         Però vedo che, quando ci riuniamo in assemblea e la città deve deliberare riguardo alla
   costruzione di un edificio, vengono chiamati come consiglieri gli architetti, e quando si tratta di
   navi i costruttori di navi, e così per tutte le altre cose che essi ritengono si possano imparare e
   insegnare; e se qualcun altro che essi non considerano esperto tenta di dar consigli, anche se
   bello, ricco e nobile, non gli danno alcuna retta, ma gli ridono in faccia e lo fischiano, finché o
   smette spontaneamente di tentare di dar consigli, o gli arcieri lo portano via e lo cacciano per
   ordine dei Pritani. Riguardo alle cose che secondo il loro parere si fondano su di un’arte, dunque,
   gli Ateniesi si comportano così; invece, quando si deve decidere intorno all’amministrazione
   della città, si levano a dar consigli indifferentemente l’architetto, il fabbro, il calzolaio, il
   commerciante, l’armatore, il ricco, il povero, il nobile, il plebeo, e nessuno li biasima per questo,
   come invece accadeva a quelli di prima, perché senza aver imparato da nessuno e senza essere
   allievi di nessuno, pure tentano di dar consigli. È chiaro quindi che [gli Ateniesi] non ritengono
   che [la capacità di amministrare la città] si possa insegnare.




    Il ragionamento con cui Socrate non condivide il principio che il popolo
ateniese abbia l’ultima parola su tutto quel che concerne la vita della polis
risuonerà in tutte le critiche alla gestione diretta del potere da parte del
popolo, per come essa si è incarnata dai tempi dello splendore ateniese fino
a oggi. Anche il fatto che la democrazia diretta abbia determinato il periodo
forse più fecondo della storia dell’umanità viene ritenuto un dettaglio
marginale dai detrattori del sistema. I sostenitori delle oligarchie (anche
quelli a noi contemporanei) ritengono più interessanti ed efficaci, al
contrario, argomenti che definiscono «naturali»: in sintesi, si sostiene
spesso che la formazione di gerarchie – volgarizzando, la legge del più forte
o della foresta – sia connaturata alla natura. A simili leggi, per quanto
spiacevoli, non potremmo sottrarci. Nel Gorgia, altro celebre dialogo di
Platone, Callicle afferma che «la legge sia fatta dai deboli e per loro. Ma la
natura stessa dimostra che per essere giusti colui che vale di più deve
prevalere su colui che vale di meno, il capace sull’incapace».
    Una questione di tale complessità, è ovvio, non sta esattamente in questi
termini. Sgombriamo subito il campo da un errato luogo comune: in natura
le gerarchie, intese come individui o gruppi che decidono per la collettività,
sono rare. Le vediamo dappertutto perché guardiamo alla natura con lo
sguardo degli esseri umani. Ancora una volta, i nostri occhi scorgono
soltanto ciò che sembra assomigliarci, e ignorano tutto ciò che è diverso da
noi.
    Non solo le oligarchie sono rare, le gerarchie immaginarie e la
cosiddetta legge della foresta una banale stupidaggine; quel che è più
rilevante è che simili strutture non funzionano bene. Le organizzazioni
ampie, distribuite e senza centri di controllo in natura sono sempre le più
 efficienti. I recenti progressi della biologia nello studio del comportamento
dei gruppi indicano, senza ombra di dubbio, che le decisioni prese da un
numero elevato di individui sono quasi sempre migliori di quelle adottate da
pochi. In alcuni casi la capacità dei gruppi di risolvere problemi complessi è
strabiliante. L’idea che la democrazia sia un’istituzione contro natura,
dunque, resta solo una delle più seducenti menzogne inventate dall’uomo
per giustificare la sua, contronaturale, sete di potere individuale.
    Prendiamo le comunità animali. Esse devono di continuo produrre
decisioni riguardo alla direzione da prendere, alle attività da iniziare o a
come attuarle. Quali sono i loro modelli comportamentali, in questi casi? Le
decisioni sono affidate all’iniziativa di uno o di pochi, secondo uno schema
che in maniera illuminante è stato descritto da Larissa Conradt e T.J. Roper
come «dispotico», o sono invece condivise dal maggior numero possibile di
individui secondo un modello «democratico»? In passato, la maggior parte
degli studiosi avrebbe risposto senza esitazioni: le decisioni nel mondo
animale sono a carico esclusivo di uno o pochi membri.
    Il motivo, banale, su cui si basava la sicurezza della loro risposta
dipendeva dal fatto che la possibilità di prendere decisioni democratiche è
di norma legata a due abilità: votare e saper contare i voti; caratteristiche
che non è così ovvio riscontrare in animali non umani. Tanto che, fino a non
molto tempo fa, a causa di questo ostacolo insuperabile qualunque
ragionamento su possibili meccanismi di decisioni di gruppo in specie
diverse dall’uomo era considerato impossibile. Negli ultimi anni, invece,
l’individuazione di particolari movimenti del corpo, emissioni di suoni,
posizioni nello spazio, intensità dei segnali e un’altra miriade di mezzi di
comunicazione non verbale ha aperto prospettive inimmaginabili in
relazione alla capacità degli animali di prendere decisioni di gruppo.
    Nel 2003 i già citati Conradt e Roper pubblicarono uno studio sui
metodi con i quali gli animali attuano scelte condivise. È un lavoro
chiarificatore: i due autori ribadiscono che le decisioni di gruppo sono la
norma per il mondo animale, e individuano nel meccanismo «democratico»
della partecipazione il metodo di gran lunga più frequente per prenderle. A
differenza della via «dispotica», infatti, esso assicura minori costi per i
membri dell’intera comunità: anche quando il «despota» è l’individuo più
esperto, se il gruppo è di dimensioni abbastanza grandi la prassi
democratica assicura migliori risultati. In breve, la partecipazione alla
produzione di decisioni è il sistema che l’evoluzione premia di più; le scelte
 di gruppo rispondono meglio ai bisogni della maggior parte dei membri
della comunità anche rispetto a quelle di un «capo illuminato». Come
scrivono Conradt e Roper, «le decisioni democratiche sono più benefiche
per un gruppo poiché tendono a produrre decisioni meno estreme».


                                             L’Euphorbia dendroides è una
                                             specie tipica della macchia
                                             mediterranea.       Può    formare
                                             cespugli con fusto e rami dicotomi
                                             alti fino a due metri.








    Per meglio comprendere le dinamiche di comportamento in una
compagine animale, prendiamo come esempio concreto le api. La loro
predisposizione ad agire in maniera sociale è talmente pronunciata che fin
dall’antichità – e ben prima che espressioni come «intelligenza di sciame» o
«intelligenza collettiva» fossero immaginate – era chiaro a chiunque le
studiasse come una loro colonia sia qualcosa di molto più complesso della
semplice somma dei diversi individui che la compongono. Le api, infatti,
mostrano un’organizzazione che nel suo meccanismo di base ricorda il
funzionamento del cervello, con il singolo individuo a giocare il ruolo del
neurone. Questa similitudine si manifesta ogniqualvolta lo sciame debba
prendere decisioni, come nel caso della formazione di una colonia figlia.
     Quando un alveare supera una certa dimensione è necessario che la
colonia madre si scinda per crearne una nuova. Così un’ape regina,
accompagnata da circa diecimila operaie, parte alla ricerca di un luogo dove
fondare il nuovo alveare. Le api migranti volano via, viaggiano tanto da
essere abbastanza distanti dall’alveare madre, quindi si fermano per alcuni
giorni su un albero e compiono qualcosa di sorprendente: alcune
esploratrici perlustrano i dintorni e tornano con informazioni sulle diverse
possibilità, quindi parte un vero e proprio dibattito democratico, nello stile
dell’Atene classica.
    Come scegliere fra tanti il posto migliore dove insediare la nuova
colonia? Usando il sistema che si è evoluto, più volte e nelle più diverse
circostanze, per prendere le decisioni: utilizzare i gruppi. La natura esibisce
migliaia e migliaia di esempi di comportamento collettivo; i sistemi senza
un centro di controllo sono dappertutto. Anche se non ne siamo coscienti,
persino le nostre decisioni individuali (quelle che appartengono a ciascuno
di noi) sono prese in maniera collettiva: i neuroni del nostro cervello, che
producono pensieri e sensazioni, funzionano allo stesso modo delle api che
devono stabilire quale sia il posto migliore per la loro nuova casa. In tutti e
due i sistemi, la modalità di scelta consiste essenzialmente in una
competizione fra le diverse opzioni: prevale quella che riceve il più ampio
consenso, sia esso determinato da neuroni che producono segnali elettrici o
da insetti che danzano.
    Ma non perdiamo di vista le nostre api. Le abbiamo lasciate a penzolare
da un albero mentre alcune esploratrici andavano in giro a valutare le
diverse opzioni. Ed ecco che queste ritornano, per riferire allo sciame le
caratteristiche dei siti visitati. Il resoconto è piuttosto teatrale, trattandosi di
una vera e propria danza; un balletto tanto più complesso quanto più
l’esploratrice trova piacevole il sito da cui è appena tornata. A questo punto
altre api, attratte dalla qualità della danza, vanno a visitare il sito in
questione e, al loro ritorno, si uniscono al balletto di propaganda. In breve,
si formeranno gruppi di api danzanti sempre più grandi; i siti più
pubblicizzati saranno anche i più visitati, e pian piano aumenterà il numero
dei loro supporter. Una danza travolgente interesserà le diverse compagnie
di ballo, in rappresentanza dei differenti siti; alla fine, quello che avrà
convinto più api sarà scelto per l’alveare. La regina, con il suo sciame, si
dirigerà quindi nella direzione stabilita dal gruppo più numeroso.
    Gli sciami di api, come la maggior parte dei gruppi animali, prendono decisioni condivise
   in base al numero di consensi espressi sulle diverse opzioni.


    Siano visite di api, attivazioni dei neuroni o decisioni dell’ecclesía
ateniese, in tutti questi casi il vincitore della competizione è quello che
ottiene il maggior numero di consensi da parte dei membri della propria
comunità. D’altro canto, un crescente numero di studi sul comportamento
dei gruppi, condotti in organismi viventi che spaziano dai batteri all’uomo
(comprendendo ovviamente le piante), sembra convergere verso una
conclusione che mi pare di grande rilevanza: esistono principi generali che
reggono l’organizzazione dei gruppi così da rendere possibile l’emersione
di un’intelligenza collettiva superiore a quella dei singoli individui che la
compongono. Se doveste sentire ancora il banale luogo comune secondo cui
in natura vige la legge del più forte, sappiate che si tratta di sciocchezze: in
natura, prendere decisioni condivise è la migliore garanzia di risolvere
correttamente problemi complessi.
 Il teorema della giuria
     Come anticipato, esiste una sorprendente similarità fra le api impegnate
a decidere quale sia il luogo più adatto per fondare un nuovo alveare e i
neuroni del nostro cervello occupati a considerare le alternative di un
problema. Gli sciami e i nostri cervelli sono organizzati in modo tale che,
sebbene ogni unità – ape o neurone non fa differenza – abbia minime
informazioni e minima intelligenza individuale, il gruppo nel suo insieme
riesce a prendere decisioni corrette. In entrambi i casi, la scelta avviene con
una vera e propria votazione democratica fra i membri del gruppo: il
maggior numero di api che abbia visitato un sito, o il maggior numero di
neuroni che abbia prodotto segnali elettrici, decreterà la decisione finale.
Ciò significa, ricordiamolo, che anche le nostre opzioni personali sono
frutto di un processo di scelta democratico, come accade ovunque in natura.
Il fatto che, laddove ci siano dei gruppi, si sviluppino sistemi simili attesta
l’esistenza di principi generali di organizzazione che rendono i gruppi più
intelligenti del più intelligente dei singoli che li compongono.
     Nel 1785 Marie-Jean-Antoine-Nicolas Caritat, marchese di Condorcet,
autorevole economista, matematico e rivoluzionario francese, elaborò una
teoria sulle probabilità che un dato gruppo di individui adotti una corretta
decisione. Si tratta del cosiddetto teorema della giuria, secondo il quale con
l’aumentare del numero di giurati si accrescono le probabilità che il gruppo
nel suo insieme decida nella maniera più giusta. Secondo Condorcet,
dunque, l’efficacia di una giuria è direttamente proporzionale al numero dei
componenti, almeno se abili e competenti. In sintesi: in un gruppo alle prese
con la risoluzione di un problema, le possibilità di arrivare alla soluzione
migliore crescono con l’aumentare delle sue dimensioni.
     Sembrerebbe solo una banale trasposizione matematica del proverbiale
detto «due teste ragionano meglio di una», e invece fu l’inizio di una
rivoluzione. Condorcet aveva elaborato la sua riflessione per dare un solido
fondamento ai processi di decisione democratica legati alla politica; nei
fatti, però, il suo teorema si dimostrò essere molto di più, costituendo la
base teorica su cui si sono fondati tutti i successivi studi sull’intelligenza
 collettiva. Quella stessa intelligenza che nasce dall’interazione di gruppi,
che abbiamo già visto all’opera in radici e insetti e che è alla base anche del
funzionamento del nostro cervello.
    Qualunque gruppo umano, dalle famiglie alle aziende, dalle squadre
sportive agli eserciti, ha sperimentato questa prerogativa. Oggi poi, grazie
alla condivisione garantita da internet, l’umanità sta diventando tutta
interconnessa. Che cosa si svilupperà dall’unione di così tanti individui? La
connessione globale rappresenta uno stadio nuovo dell’evoluzione, e
potrebbe permettere alla nostra specie di acquisire capacità inedite e al
momento inimmaginabili. Gruppi interconnessi di persone e computer
stanno già generando nuove possibilità nei campi più diversi: la scrittura di
codici software, la soluzione di problemi di ingegneria, l’individuazione di
persone che mentono, la creazione di enciclopedie… L’elenco dei casi per i
quali si ricorre all’utilizzo di intelligenze collettive aumenta giorno dopo
giorno.
    Per intelligenza collettiva, dunque, intendiamo la capacità dei gruppi di
conseguire risultati superiori a quelli ottenibili con decisioni individuali,
specie nella risoluzione di problemi complessi; un principio le cui
possibilità applicative sono molto promettenti. Di recente una équipe di
lavoro, coordinata da Max Wolf del dipartimento di biologia ed ecologia dei
pesci (non a caso un esperto di comportamenti collettivi) dell’Istituto
Leibniz di Berlino, ha pubblicato i risultati di una dettagliata ricerca sulle
capacità di gruppi di medici specialisti nel diagnosticare con certezza il
tumore al seno sulla base di radiografie. È un compito che di norma prevede
un 20 per cento di falsi positivi e un 20 per cento di falsi negativi. Ebbene,
Wolf ha dimostrato che équipe di medici, utilizzando strumenti tipici delle
intelligenze collettive come la votazione a maggioranza con
raggiungimento di un quorum, ottengono risultati diagnostici migliori di
quelli del migliore dei medici nel gruppo.
    Simili capacità sono state utilizzate di recente anche nella risoluzione di
problemi scientifici, con esiti inaspettati in campi diversi (come la struttura
delle proteine o le proprietà dei nanomateriali). Ad aprile 2016, alcuni fisici
danesi dell’Università di Aarhus hanno dimostrato che utilizzando le
capacità di decine di migliaia di giocatori on-line è possibile risolvere
problemi di fisica quantistica alla cui soluzione si lavorava da decenni.
    Cosa accadrà, allora, nei prossimi anni, se impareremo sempre meglio a
sfruttare la potenza dei gruppi? Siamo appena all’inizio di una rivoluzione
 che ha molto da insegnarci sulla vera natura dell’intelligenza, e che
coinvolgerà sempre di più grandi masse di individui nella risoluzione di
problemi e nel raggiungimento di obiettivi oggi impossibili.
 La partita doppia della logica
     Non è facile riconoscere che la maggior parte degli esseri viventi prende
decisioni, risolve problemi e si adatta a condizioni in continuo mutamento
senza avere un cervello. Eppure le piante lo fanno, affidandosi a
meccanismi di intelligenza distribuita talmente efficienti da essere adottati
anche dalla maggior parte (se non dalla totalità) degli altri viventi, uomini
compresi. Il fatto che siano in possesso o meno di un cervello è, a tal fine,
ininfluente.
     Può sembrare singolare, ma moltissime delle decisioni che prendiamo
non sono frutto del ragionamento e della logica, come ci piace pensare,
quanto invece la conseguenza di meccanismi simili a quelli descritti in
questo capitolo. Noi li chiamiamo istinti e, benché siano alla base delle
nostre scelte, tendiamo a rimuoverli, perché non vogliamo riconoscere che
condizionano le nostre attività. Ci piace immaginarci come esseri di pura
ragione, guidati da un’intelligenza che ammette soltanto le cristalline leggi
della logica. Tutte le evidenze sperimentali dicono però il contrario. Quante
volte, in accalorate discussioni con amici e colleghi sull’intelligenza delle
piante, di fronte a comportamenti per me inequivocabili mi sono sentito
dire: «Ma queste risposte che ti appassionano tanto sono tutte obbligate,
istintive, non frutto del ragionamento e della logica, unico vero segno
dell’intelligenza». Ci piace credere che noi analizziamo logicamente i fatti
prima di prendere decisioni, che siamo attenti, riflessivi e analitici e che
rispondiamo ai problemi in maniera ponderata, ma in realtà non è affatto
così: gran parte delle nostre attività sono inconsce e si basano su processi
del tutto estranei a qualsiasi razionalità. Per dimostrarvelo farò un salto
indietro nel tempo, e vi proporrò i brevi testi di due grandi figure del mondo
anglosassone nei secoli XVIII e XIX.
     Il primo. Nel 1779 Jonathan Williams scriveva al prozio Benjamin
Franklin (1706-1790) chiedendogli consigli su come comportarsi circa una
determinata questione. La lettera di risposta di Franklin è citata spesso
come un baluardo del pensiero razionale. Eccola qui, nei suoi punti salienti:
       Passy, 8 aprile 1779


       Caro Jonathan,
       troppo lavoro, troppe interruzioni da parte di amici e le conseguenze di una piccola
   indisposizione hanno causato il ritardo con il quale rispondo alle tue ultime lettere. […] Non so
   cosa consigliarti per quanto riguarda la proposta di Mr. Monthieu. Segui il tuo giudizio. Se hai
   dei dubbi, butta giù su di un foglio di carta tutte le ragioni pro e tutte le ragioni contro, in
   colonne opposte, e dopo averle considerate per due o tre giorni, esegui un’operazione simile a
   quella di alcuni problemi di algebra; osserva quali ragioni o giustificazioni in ogni colonna
   hanno uguale peso, una con una, una con due, due con tre e così via; e quando avrai eliminato da
   entrambi i lati tutte le uguaglianze, vedrai in quale colonna rimane il sovrappiù. […] Questo tipo
   di Algebra Morale l’ho spesso praticata in situazioni importanti e dubbie e sebbene non possa
   considerarsi matematicamente esatta, l’ho trovata assai utile. A proposito, se non l’impari, io
   credo che non ti sposerai mai.


                                                             Rimango sempre, il tuo affezionato zio,
                                                                                 Benjamin Franklin




    Una delle più famose applicazioni di questa algebra morale, o partita
doppia della ragione, la troviamo nei taccuini di Charles Darwin. In realtà
non ho idea se quest’ultimo fosse o meno informato della formulazione di
Franklin; certamente conosceva i suoi molti contributi all’avanzamento
della scienza e della tecnologia, ma trovo improbabile che avesse letto
anche le sue lettere private. Tuttavia la coincidenza è affascinante: il
problema che angustia Darwin mezzo secolo dopo è esattamente se sposarsi
o no. Il finale della lettera di Franklin sembra scritto apposta per lui. In ogni
caso, conoscesse o meno il «metodo Franklin», il 7 aprile 1838 il
ventinovenne Charles Darwin, in un foglio diviso in due colonne
contrassegnate dalla dicitura «Sposarsi» e «Non sposarsi», stende un
dettagliato elenco di pro e contro il matrimonio. È il seguente:


    Sposarsi                                      Non sposarsi
    Figli (se Dio vuole)                          Libertà di andare dove si vuole
    Una fedele compagna (amica nella              Conversare con uomini intelligenti al
    vecchiaia) che si interessi a me              club
    Oggetto di amore e di svago                   Non dover visitare i parenti e cedere a
    Comunque meglio di un cane                    ogni sciocchezza
    Una casa e qualcuno che se ne prenda Non avere preoccupazioni economiche
    cura                                 o ansie riguardo ai figli
    La musica e il parlottio femminile.  Forse litigi e perdita di tempo
    Queste cose fanno bene alla salute, ma Non si può leggere la sera
    sono una terribile perdita di tempo    Grassezza e ozio
     Ma Dio, è intollerabile pensare di         Ansia e responsabilità
    impiegare una vita intera, come un’ape     Meno soldi per comprare i libri
    operaia, a lavorare, lavorare, lavorare,
    e alla fine nulla. No, no, non va.         Se molti figli, l’obbligo di guadagnarsi il
    Immaginare di vivere tutta la propria      pane (anche vero che fa male alla
    vita in solitudine in una sporca fumosa    salute lavorare troppo)
    casa londinese. Pensa invece a una         Forse a mia moglie Londra non
    tenera, dolce moglie, un divano, un bel    piacerà. Allora la sentenza sarebbe
    camino e libri e magari musica.            esilio e degradazione in un pigro e
    Paragonare questa visione alla sudicia     indolente idiota
    realtà di Grt. Marlboro Str.
    Sposarsi, sposarsi, sposarsi




     Pensate che aver dettagliatamente individuato i diversi aspetti del
problema, averli elencati più o meno in ordine d’importanza sui due lati del
foglio e averne eventualmente individuato «il sovrappiù» abbia aiutato
Darwin a fare la sua scelta? E quale credete sia stata? Guardando le due
colonne è difficile sostenere le ragioni del matrimonio. Elementi più
numerosi, e di maggior peso, sembrano stare nella zona destra del foglio,
quella dei contro. Eppure, come miliardi di altri esseri umani prima di lui,
nonostante i dubbi e le applicazioni di algebra razionale, meno di sei mesi
dopo essersi arrovellato su questo elenco Charles Darwin sposò con
entusiasmo la sua graziosissima, colta e ricca cugina Emma Wedgwood.
Risultato: dieci figli e un matrimonio che, a giudicare dalla corrispondenza
e dalle testimonianze dell’epoca, fu molto felice.
     Benché ciascuno di noi ritenga che le scelte ponderate razionalmente –
compiute dopo aver vagliato tutte le informazioni disponibili e valutando
tutti i pro e i contro – siano le migliori perché assicurano maggiori
probabilità di raggiungere il risultato atteso, in realtà gran parte delle nostre
decisioni dipende da regole diverse. Non irrazionali, ma di una razionalità
diversa da quella che santifichiamo ogni giorno idealizzando il pensiero
logico; la razionalità che condividiamo con le piante, frutto dell’esperienza
evolutiva e non dello scrutinare attento della nostra glorificata corteccia
cerebrale.
 Organizzazione e caos
    Benjamin Franklin non è stato soltanto l’ideatore dell’algebra morale: è
passato alla storia come simbolo di genialità eclettica e produttiva. Tra i
padri fondatori degli Stati Uniti, contribuì alla creazione della prima
biblioteca pubblica americana; fondò un college e una squadra di vigili del
fuoco; fu tipografo, ambasciatore in Francia, politico, scienziato, primo
direttore dei servizi postali statunitensi, persino presidente della
Pennsylvania oltre che inventore del parafulmine, delle lenti bifocali e di
una speciale stufa che non produce fumo.
    Insomma, un uomo eccezionale, dotato di enorme talento e creatività,
ma anche afflitto da un difetto che non riusciva a tollerare: la totale
incapacità di essere ordinato. Chi visitava il suo studio rimaneva colpito
dall’ingovernabile caos dei documenti sparsi dappertutto sui tavoli, sulla
libreria, sul pavimento. Franklin ne era profondamente angosciato. Amava
ripetere: «Ogni cosa sia al suo posto e ogni cosa sia fatta al momento
giusto»; e l’incapacità di applicare la propria massima preferita era vissuta
come un vero e proprio vizio morale. Nel corso della sua vita provò
ripetutamente a liberarsi da questo punto debole, ma i risultati furono
sempre fallimentari, tanto da fargli scrivere: «l’ordine è la cosa che mi ha
dato più problemi. I miei difetti in questo mi hanno contrariato tanto».
Eppure, se si guarda alla quantità di impareggiabili risultati ottenuti in
campi così diversi e in tale copiosa abbondanza, sembrerebbe che la
mancanza di ordine e un’organizzazione caotica del lavoro non abbiano in
alcun modo impedito a Franklin di esprimere tutto il proprio genio.
    Con esempi del genere davanti agli occhi, c’è da chiedersi se essere
ordinati sia davvero una virtù. Certamente per un bibliotecario o un
archivista, o per chiunque abbia necessità di salvaguardare grandi quantità
di materiale prescindendo in un certo senso dalla sua rilevanza, essere
disordinati vuol dire non saper svolgere il proprio lavoro. Ma quando non si
appartiene a una di queste categorie, ordinate per definizione, è corretto
associare il concetto di disordine a qualcosa di negativo, a un difetto?
Essere ordinati significa rispondere a un’organizzazione mentale gerarchica
 in cui, proprio come ricordava Franklin, «ogni cosa sia al suo posto». Il
problema, però, è quale sia il posto adatto per ogni cosa.
     Pensiamo soltanto ai documenti che inondano la nostra scrivania: qual è
il sistema giusto per catalogarli? Quanto ampie devono essere le categorie?
Permettetemi di fare un esempio personale. Insegno all’Università di
Firenze e appartengo, quindi, a una classe di persone sottoposta a uno
sfibrante carico di burocrazia. Il risultato è che sul mio tavolo si adagiano
ogni giorno le più astruse richieste da parte di chiunque abbia la capacità di
farle. Ogni livello di gerarchia (è anche per questo che ne amo l’assenza
nelle piante) della infinita piramide burocratica italiana ha il potere – che
usa con sommo piacere – di richiedermi moduli, comparazioni,
giustificazioni, relazioni, rimborsi, pareri, registri, consuntivi, preventivi e
praticamente qualunque altra cosa gli passi per la testa con debilitante
frequenza.








   La scrivania del mio ufficio è un chiaro esempio di autorganizzazione senza alcuna
   categorizzazione imposta, che garantisce l’emergenza dei documenti più importanti.


   All’inizio della mia carriera, da giovane professore, anch’io mi illudevo
come Franklin che una scrivania ordinata fosse segno di grande efficienza.
 Mi procurai quindi un gran numero di cartelle e iniziai a ordinare le
richieste della nostra insaziabile burocrazia per categoria. In breve il mio
ufficio fu zeppo di quei raccoglitori, che occupavano uno spazio enorme.
Non impiegai molto a capire che se avessi continuato a categorizzare,
cercando di rispettare le infinite gradazioni di richieste che può partorire la
fertile immaginazione burocratica italiana, sarei stato presto costretto ad
affittare un magazzino per ospitare tutte le cartelle necessarie. Iniziai,
quindi, a classificare per analogia gli argomenti, prefissandomi di non
superare otto supercategorie.
     All’inizio questo criterio sembrava funzionare: il numero di categorie
era stato drasticamente ridotto, risparmiavo tempo e non rischiavo più di
essere espulso dal mio ufficio per mancanza di spazio. Purtroppo
l’esperimento non durò a lungo. Ogni volta che dovevo recuperare qualcosa
di archiviato, le supercategorie non mi erano di alcun aiuto: avevo messo la
richiesta di missione a Pechino in Estero o in Rimborsi? O forse, poiché
avevo insegnato a Pechino per una settimana, era finita in Insegnamento?
Così non funzionava. Con un ulteriore sforzo di creatività individuai
dunque nuove metacategorie, che credevo potessero andare; per circa un
anno mi incaponii a produrre fantasiose classificazioni. Credevo davvero di
poter porre un argine con la ragione al fiume impetuoso della burocrazia.
Stolto! Per fortuna il fato benevolo arrivò in mio soccorso, facendomi
incontrare la più sublime e scriteriata delle categorizzazioni mai concepita
da mente umana: l’improbabile enciclopedia cinese Emporio celeste di
conoscimenti benevoli, presentata da Jorge Luis Borges nel racconto
L’idioma analitico di John Wilkins. Qui gli animali si dividono in: «(a)
appartenenti all’Imperatore, (b) imbalsamati, (c) ammaestrati, (d) lattonzoli,
(e) sirene, (f) favolosi, (g) cani randagi, (h) inclusi in questa classificazione,
(i) che s’agitano come pazzi, (j) innumerevoli, (k) disegnati con un pennello
finissimo di pelo di cammello, (l) eccetera, (m) che hanno rotto il vaso, (n)
che da lontano sembrano mosche».
     La prova di classificazione di un maestro come Borges fu illuminante:
capii che, come nel paradosso di Achille e la tartaruga del filosofo Zenone,
le possibili divisioni erano infinite. La burocrazia avrebbe sempre prodotto
una nuova richiesta non catalogabile in alcuna precedente categoria;
qualcosa che avrebbe voluto una nuova divisione del tipo borgesiano di:
«(n) che da lontano sembrano mosche». Giunsi alla conclusione che era
molto meglio non ordinare nulla, e lasciare che le nuove richieste si
 ammucchiassero spontaneamente da una parte della mia – per fortuna,
ampia – scrivania. Ho chiamato questa zona, in un ultimo sussulto di spirito
archivistico, «il lato delle rotture di scatole».
    Da allora, una volta abbandonatomi al lato oscuro della Forza, il
disordine ha fatto molto per me. Non mettere ordine nel caos mi ha
permesso di risparmiare un’enorme quantità di tempo. Quando la mole di
carta diventa intollerabile, impedendomi di vedere le persone oltre la
scrivania, dedico un paio d’ore alla Grande Pulizia: sfoglio i documenti e
cestino inesorabilmente quasi tutto. Alla fine, ciò che è davvero importante
rimane sempre a portata di mano; tutto il resto è superfluo e se ne può
tranquillamente fare a meno. Il tempo di accumulo diventa l’unico fattore
discriminante. Se fra una Grande Pulizia e l’altra non ho mai avuto
necessità di un documento, questo si sarà perso nelle profondità della massa
cartacea dimostrando da sé la propria irrilevanza. Se, al contrario, ho avuto
bisogno di consultarlo, lo si troverà sulla scrivania in posizioni tanto più
emergenti quanto più di recente l’ho utilizzato. I più importanti, e quindi
quelli che guardo più spesso, si manterranno sempre a galla sulla superficie
del mostro cartaceo; gli altri precipiteranno inesorabilmente negli abissi
dell’inutilità, e verranno spazzati via. Da quando mi avvalgo di questo non-
sistema non ho mai perso nulla di rilevante e, soprattutto, ho sempre
sottomano ciò che mi serve davvero. Senza neppure ragionarci su!
    Ho da poco scoperto che si tratta di una delle strategie utilizzate in
informatica per la gestione della cache (un’area di memoria molto rapida
ma di piccola capacità, il cui scopo è velocizzare l’esecuzione dei
programmi): gli algoritmi che la gestiscono devono risolvere un problema
analogo a quello della Grande Pulizia della scrivania. Quando la cache è
piena, l’algoritmo deve scegliere gli elementi da eliminare per fare spazio a
quelli nuovi. L’irraggiungibile e teorico Santo Graal degli algoritmi di
cache, noto come algoritmo ottimale di Belady, sarebbe quello in grado di
eliminare per prime le informazioni non necessarie in futuro per il tempo
più lungo. Ma poiché è impossibile predire quando ti servirà una specifica
informazione, ecco che si fa uso di strategie pratiche alternative. Fra queste,
la Lru (Last recently used) elimina dalla cache per primi i dati che non sono
stati usati di recente. Esattamente quello che io faccio con la Grande
Pulizia.
    Insomma, è normale associare l’idea di ordine a una qualità; tutti, anche
i disordinati più incalliti, in fondo la pensano come Franklin: più ordine
 significa più produttività e migliore efficienza. In realtà ordinare vuol dire
organizzare, creare strutture e gabbie in cui costringere cose che spesso non
hanno alcuna affinità; e vuol dire, anche, creare gerarchie, classi, gruppi e
sottogruppi, imitando ancora una volta nelle nostre classificazioni – siano
esse fisiche o mentali – la stessa organizzazione gerarchica del corpo
animale.
 Cooperativi come le piante
    Stati, archivi, modelli politici, gestioni aziendali, strumenti,
organizzazioni logiche: l’uomo tende a costruire tutto a sua immagine; o
meglio, in base all’immagine parziale che ha di se stesso (perché, a ben
guardare, anche il nostro cervello funziona in maniera decentralizzata e non
gerarchica), perdendo la possibilità di sfruttare l’enorme potenziale creativo
e di innovazione che potremmo sviluppare grazie a strutture e
organizzazioni distribuite, come quelle del mondo vegetale. In ogni società
le burocrazie, intrinsecamente connaturate alla gerarchia, sono in crescita
esponenziale. È un brutto segno, credetemi. Ho visto il mio Paese – il cui
nome era una volta sinonimo di estro e fantasia – impantanarsi nella melma
della gerarchia e del suo braccio armato, la burocrazia, fino a bloccare ogni
possibilità di cambiamento o di innovazione. Così le società declinano sotto
il peso della loro stessa solida organizzazione, che impedisce la flessibilità
necessaria ad affrontare un ambiente in continuo mutamento.
    Insomma, il modello animale è solo all’apparenza più stabile ed
efficiente: in realtà è un modello ingessato. Ogni organizzazione in cui la
gerarchia affida a pochi il compito di decidere per molti è inesorabilmente
destinata a fallire, specie in un mondo che richiede soprattutto soluzioni
differenti e innovative. Il futuro non potrà che far propria la metafora
vegetale. Le società che nel passato si sono sviluppate grazie a una rigida
divisione funzionale del lavoro e a una ferrea struttura gerarchica dovranno
in avvenire essere allo stesso tempo ancorate al territorio e decentrate,
dislocando potere decisionale e funzioni di comando alle varie cellule del
proprio corpo, e trasformarsi da piramidi in reti distribuite orizzontalmente.
    La rivoluzione è già in atto, anche se non ce ne accorgiamo. Grazie a
internet i casi di organizzazioni non gerarchiche e distribuite, simili a
strutture vegetali, si moltiplicano, guadagnano consensi e, soprattutto,
producono ottimi risultati. Wikipedia è un ottimo esempio di come può
essere strutturata un’organizzazione vegetale: grazie al contributo di milioni
di collaboratori è riuscita nell’impresa, apparentemente miracolosa, di
produrre un’enciclopedia enorme, diffusissima e soprattutto esatta, senza
 alcuna forma di organizzazione gerarchica e senza alcun incentivo
finanziario. Stiamo parlando di un’enciclopedia che nella sola edizione
inglese contava, a fine 2016, 5.315.802 articoli, equivalenti a oltre 2000
volumi a stampa dell’Encyclopaedia britannica. Se consideriamo le
edizioni nelle diverse lingue, Wikipedia conta più di 38 milioni di articoli,
equivalenti a oltre 15.000 volumi. Un’enorme mole di lavoro prodotta
andando nella direzione contraria a ogni regola comune.








   La topografia di internet è molto simile a quella di un apparato radicale, perché risponde
   alle stesse esigenze: un sistema distribuito e senza alcun centro di comando.


    Com’è possibile che, senza alcun controllo gerarchico o amministrativo,
un’organizzazione possa avere successo? Come si può condividere il
prodotto del proprio lavoro senza contratti né remunerazioni? Come
possono volontari senza alcuna qualifica produrre risultati di qualità tali da
sbaragliare la concorrenza di professionisti? Wikipedia risponde dando
un’anticipazione di quello che le organizzazioni vegetali saranno in grado di
fare, ma è soltanto un inizio. Il futuro che immagino sarà sempre più ricco
di esempi di organizzazione analoghi. Modelli che rinunciano a un controllo
 verticale dei processi decisionali e in cui tutte le funzioni, anche quella
imprenditoriale, così come i diritti di proprietà siano sempre più distribuiti.
     In realtà, almeno in Europa, strutture simili – organizzate secondo il
modello vegetale, distribuite e radicate sul territorio – esistono da tempo: si
chiamano cooperative. Sono organizzazioni senza gerarchia, che si affidano
all’intera compagine sociale; la proprietà è dei singoli soci e ognuno di loro
ha diritto a un voto indipendentemente da ogni altra considerazione,
chiunque può diventare socio eccetera. Per le loro caratteristiche strutturali,
le cooperative sono molto più resistenti a crisi di natura esterna o interna, e i
loro fallimenti spesso dipendono dall’aver rinunciato ad agire come
strutture vegetali per trasformarsi in organizzazioni gerarchiche animali,
perdendo in flessibilità e abdicando alla conoscenza del territorio.
     Oggi esempi come quelli cooperativi sono fondamentali per gestire la
transizione verso quella che si definisce new economy: lasciare che questo
concetto coincida con l’idea di giganti del web che accumulano profitti
enormi nelle mani di pochi sarebbe catastrofico. Quindi, oltre a imitare la
struttura decentralizzata delle piante per aumentare la creatività e resistenza
delle nostre organizzazioni, dovremo anche immaginare nuove forme di
proprietà diffusa. In tal senso la tradizione delle cooperative, unita alla
straordinaria potenza delle reti di oggi, può rappresentare un valido modello
alternativo per il futuro. Come per Wikipedia, è difficile immaginare quali
risultati si potranno ottenere quando i sistemi cooperativi comprenderanno
le potenzialità della rete e delle intelligenze collettive.
     L’antica Grecia e l’Italia del Rinascimento sono stati fra i momenti più
creativi della storia della civiltà occidentale. In Grecia le città-stato,
geograficamente lontane le une dalle altre, e forme di governo che spesso
consentivano a ogni cittadino di influire sulle decisioni collettive hanno
dato vita a un periodo di incomparabile creatività in tutti i campi del sapere
umano. Lo stesso è avvenuto con le città-stato del Rinascimento italiano,
con i suoi piccoli ducati e le sue signorie. Nelle strade di Firenze dei primi
del Cinquecento si potevano incontrare Leonardo, Michelangelo e
Raffaello…
     Nel 2050 sulla Terra saremo dieci miliardi di persone, tre miliardi e
mezzo in più di quanti siamo oggi. Molti sono allarmati da questa enorme
crescita della popolazione, perché ritengono che non avremo risorse a
sufficienza. Io non appartengo a questa schiera. Tre miliardi e mezzo di
teste pensanti in più, purché lasciate libere di creare, non sono un problema,
 ma un’enorme risorsa. Tre miliardi e mezzo di persone saranno in grado di
risolvere qualunque problema, purché lasciate liberi di pensare e innovare.
Sembrerà un paradosso, ma nel prossimo futuro dovremo per forza ispirarci
alle piante per ricominciare a muoverci.
 Riferimenti bibliografici
J. Almenberg, T. Pfeiffer, Prediction markets and their potential role in
    biomedical research. A review, «Biosystems», 102 (2-3), 2010, pp. 71-
    76.
K.J. Arrow et al., Economics. The promise of prediction markets,
    «Science», 320 (5878), 2008, pp. 877-878.
F. Baluška, S. Lev-Yadun, S. Mancuso, Swarm intelligence in plant roots,
    «Trends in ecology and evolution», 25 (12), 2010, pp. 682-683.
E. Bonabeau, M. Dorigo, G. Theraulaz, Swarm intelligence. From natural
    to artificial systems, Oxford University Press, Oxford 1999.
J.L. Borges, El idioma analítico de John Wilkins, in Otras inquisiciones
    (1937-1952), Sur, Buenos Aires 1952 (trad. it. L’idioma analitico di
    John Wilkins, in Altre inquisizioni, Adelphi, Milano 2000).
R.J.G. Clément et al., Collective cognition in humans. Groups outperform
    their best members in a sentence reconstruction task, «Plos ONE», 8
    (10), 2013.
L. Conradt, T.J. Roper, Group decision-making in animals, «Nature», 421,
    2003, pp. 155-158.
I.D. Couzin, Collective cognition in animal groups, «Trends in cognitive
    sciences», 13 (1), 2009, pp. 36-43.
C. Darwin, The correspondence of Charles Darwin. Vol. 2: 1837-1843, a
    cura di F. Burkhardt, S. Smith, Cambridge University Press, Cambridge
    1987.
N. Epley, N. Klein, Group discussion improves lie detection, «Proceedings
    of the National academy of sciences of the United States of America»,
    112 (24), 2015, pp. 7460-7465.
B. Franklin, From Benjamin Franklin to Jonathan Williams, Jr., 8 April
    1779, in The papers of Benjamin Franklin. Vol. 29: march 1 through
    june 30, 1779, a cura di B.B. Oberg, Yale University Press, New Haven-
   Londra 1992, pp. 283-284.
D.A. Garvin, K.R. Lakhani, E. Lonstein, TopCoder (A). Developing
   software through crowdsourcing, «Harvard Business School case
   collection», case n. 610-032, 2010.
G. Gigerenzer, Gut feelings. The intelligence of the unconscious, Viking
   Books, New York 2007 (trad. it. Decisioni intuitive. Quando si sceglie
   senza pensarci troppo, Raffaello Cortina, Milano 2009).
F. Hallé, Éloge de la plante. Pour une nouvelle biologie, Seuil, Parigi 1999.
N.L. Kerr, R.S. Tindale, Group performance and decision making, «Annual
    review of psychology», 55, 2004, pp. 623-655.
J. Krause, S. Krause, G.D. Ruxton, Swarm intelligence in animals and
    humans, «Trends in ecology and evolution», 25 (1), 2010, pp. 28-34.
S. Mancuso et al., Swarming behavior in plant roots, «Plos ONE», 7 (1),
    2012.
B. Mellers et al., Psychological strategies for winning a geopolitical
    forecasting tournament, «Psychological science», 25 (5), 2014, pp.
    1106-1115.
Plant roots. The hidden half, a cura di T. Beeckman, A. Eshel, 20134, CRC
    Press, Boca Raton 2013.
Platone, Protagora, a cura di M.L. Chiesara, BUR Rizzoli, Milano 2010, p.
    123.
J. Surowiecki, The wisdom of crowds. Why the many are smarter than the
    few and how collective wisdom shapes business, economies, societies
    and nations, Doubleday, New York 2004 (trad. it. La saggezza della
    folla, Fusi orari, Roma 2007).
M. Wolf et al., Accurate decisions in an uncertain world. Collective
    cognition increases true positives while decreasing false positives,
    «Proceedings of the Royal Society of London B», 280 (1756), 2013.
-, Collective intelligence meets medical decision-making. The collective
    outperforms the best radiologist, «Plos ONE», 10 (8), 2015.
-, Detection accuracy of collective intelligence assessments for skin cancer
    diagnosis, «Jama dermatology», 151 (12), 2015, pp. 1346-1353.
 -, Boosting medical diagnostics by pooling independent judgments,
   «Proceedings of the National academy of sciences of the United States
   of America», 113 (31), 2016, pp. 8777-8782.
A.W. Woolley et al., Evidence for a collective intelligence factor in the
   performance of human groups, «Science», 330 (6004), 2010, pp. 686-
   688.
                                               VII
                                    Archipiante








Un’immagine delle nervature della pagina inferiore in una foglia di Victoria amazonica. Grazie a tale
struttura la foglia può sopportare carichi enormi.
    L’ARCHITETTURA   NON È ALTRO CHE L’ORDINE, LA DISPOSIZIONE, LA
BELLA APPARENZA,     LA   PROPORZIONE   DELLE   PARTI   TRA   LORO,   LA
CONVENIENZA E LA DISTRIBUZIONE.


  (Michelangelo Buonarroti)


  I   MATERIALI DELL’URBANISTICA SONO IL SOLE, GLI ALBERI, IL CIELO,
L’ACCIAIO, IL CEMENTO, IN QUESTO ORDINE GERARCHICO E INDISSOLUBILE.
  (Le Corbusier)


  UN MEDICO PUÒ SEMPRE SEPPELLIRE I SUOI ERRORI, MA UN ARCHITETTO
PUÒ SOLTANTO CONSIGLIARE AI SUOI CLIENTI DI PIANTARE UNA VITE
AMERICANA.
  (Frank Lloyd Wright)
  Torri come rami
     Fra gli innumerevoli talenti di Leonardo da Vinci, uno dei meno
riconosciuti è la sua grande capacità di osservazione botanica. A lui
dobbiamo alcune fondamentali scoperte sulla natura delle piante, quali la
spiegazione di cosa siano e come si formino gli anelli annuali
dell’accrescimento secondario del fusto, e come dallo studio del loro
numero, spessore e distribuzione si possa risalire all’età dell’albero e al
clima degli anni in cui è vissuto. Sempre sua è poi l’intuizione che
l’accrescimento in grado di provocare l’allargamento del tronco sia
conseguente all’azione di un tessuto specifico, solo molto più tardi
identificato nel cosiddetto cambio: «l’accrescimento della grossezza delle
piante è fatto dal sugo, il quale si genera nel mese di aprile infra la camicia
e il legno di esso albero e in quel tempo essa camicia si converte in
iscorza».
     La scoperta che qui ci interessa, però, è un’altra, e riguarda il principio
secondo il quale le foglie si dispongono su di un ramo, ossia la cosiddetta
fillotassi (dal greco phyllon, foglia, e taxis, disposizione). Leonardo ne
descrive i concetti base con estrema accuratezza, secoli prima di Charles
Bonnet (1720-1793), il botanico che è comunemente riconosciuto come il
suo scopritore. In cosa consiste esattamente la fillotassi? Se si osserva
attentamente la successione delle foglie su un singolo ramo di piante
diverse, ci si accorge che ognuna segue una sua particolare regola: in alcune
si dispongono su di una spirale più o meno stretta, in altre
perpendicolarmente su palchi successivi… Insomma, ogni specie ha una
sua propria regola di successione nella disposizione delle foglie. Non
sembrerebbe, di primo acchito, qualcosa di molto interessante, o che possa
avere alcuna applicazione pratica al di fuori della classificazione
tassonomica delle piante; tantomeno sembrerebbe una scoperta in grado di
influire in qualche maniera su come costruiamo i nostri palazzi. Eppure,
vedremo che le cose stanno proprio così.
    La fillotassi descrive la disposizione delle foglie lungo il ramo. Ogni pianta ha la sua
   propria formula fillotattica.


    Leonardo, d’altronde, non è certo uno scienziato qualunque; non si
accontenta di descrivere un fenomeno, vuole anche comprendere i motivi
che lo generano e, se possibile, utilizzare quanto scoperto per applicazioni
pratiche. Perciò fornisce una spiegazione funzionale della fillotassi: è la
disposizione che garantisce alle foglie la migliore esposizione alla luce,
senza che esse si ombreggino a vicenda. Una disposizione, frutto di
centinaia di milioni di anni di evoluzione, che può essere copiata e messa a
frutto. È quello che ha fatto l’architetto Saleh Masoumi, nel suo
sorprendente progetto di una torre fillotattica. Ispirandosi al modo in cui le
foglie si dispongono lungo un ramo, Masoumi ha disegnato un grattacielo
residenziale che presenta alcune caratteristiche uniche.
    Uno dei problemi comuni agli appartamenti ospitati in un qualunque
palazzo o torre residenziale è che di norma sono circondati da altre
abitazioni, senza alcun accesso diretto all’ambiente circostante. Di solito, il
soffitto del piano inferiore corrisponde al pavimento del piano superiore. In
queste condizioni, ovviamente, la quantità di luce intercettata da ogni unità
abitativa è soltanto una frazione di quella possibile. La torre di Masoumi,
 invece, risolve questo problema in maniera brillante: sistemando gli
appartamenti secondo una disposizione fillotattica intorno all’asse centrale
della costruzione, fa in modo che tutti ricevano luce da ogni lato, come una
foglia su un ramo. Ciascuna unità ha perfino accesso al cielo sovrastante,
con la possibilità di raccogliere luce solare da utilizzare anche a fini
energetici.
    In effetti, non esiste un modello migliore di quello fillotattico per
esporre alla luce del sole superfici poste su diversi livelli; l’evoluzione,
attraverso un lungo processo per prove ed errori, ha selezionato soltanto i
risultati che garantiscono un’ottimale captazione della luce da parte delle
singole foglie. Quelle stesse soluzioni, se applicate alla costruzione dei
palazzi, potrebbero garantire risultati energetici inimmaginabili fino a poco
tempo fa, e rivoluzionare il modo in cui concepiamo la struttura dei nostri
edifici. Forse il genio di Leonardo aveva già previsto che un giorno, grazie
allo studio della disposizione delle foglie, si sarebbero progettate nuove
torri; per noi, in ogni caso, rimane l’ennesimo e affascinante esempio di
come la scienza, qualunque sia l’oggetto del suo interesse – piante
comprese! – produca risultati le cui applicazioni sono spesso del tutto
imprevedibili. E che, anzi, in questa imprevedibilità risiede gran parte del
suo fascino.
 La Victoria amazonica: come una foglia salvò la
prima Esposizione universale
    Nella prima metà del XIX secolo inizia l’epopea della Victoria
amazonica, destinata a diventare un caso di studio non solo per la botanica,
ma anche per l’architettura. La storia di questa pianta è molto travagliata,
fin dall’attribuzione del nome. I suoi semi e una sua descrizione arrivano in
Francia nel 1825, spediti dal naturalista, botanico ed esploratore francese
Aimé Bonpland (1773-1858), che tuttavia non divulga la sua scoperta e non
dà un nome alla nuova specie. Nel 1832 l’esploratore tedesco Eduard
Friedrich Poeppig (1798-1868) segnala la pianta in Amazzonia, ne pubblica
la prima descrizione e la chiama Euryale amazonica. Nel 1837, infine, John
Lindley (1799-1865) la rinomina Victoria amazonica, in onore della regina
Vittoria, dando così inizio alla sua gloria botanica.
    A noi questa specie interessa perché, oltre ad affascinare il pubblico di
tutto il mondo per la sua eleganza e le sue dimensioni, scatenò la fantasia di
architetti e ingegneri grazie alla robustezza fuori dal comune delle sue
enormi foglie. La Victoria amazonica – oggi una delle superstar di
qualunque orto botanico che si rispetti – in breve tempo divenne una
celebrità anche al di fuori del ristretto numero di studiosi e appassionati, e si
affermò come una vera e propria icona popolare della fine del XIX secolo.
Le sue immagini furono impresse su tessuti, libri, carte da parati; le
riproduzioni in cera dei suoi fiori divennero di gran moda, e le illustrazioni
con bambini tenuti a galla senza difficoltà dalle enormi foglie stimolarono
la curiosità per questa esotica pianta acquatica. Ovviamente le sue
straordinarie capacità strutturali non sfuggirono all’attenzione degli esperti:
come poteva una singola foglia reggere un carico fino a quarantacinque
chili, se ben distribuito, senza rompersi o deformarsi? Ma soprattutto: era
possibile replicare questa portentosa caratteristica?
    Le foglie della Victoria amazonica, pianta acquatica della famiglia delle Nymphaeaceae,
   possono raggiungere i due metri e mezzo di diametro.


    La Victoria amazonica possiede foglie che hanno l’aspetto di grandi
vassoi circolari e possono misurare fino a due metri e mezzo di diametro,
con bordi rialzati e ancorate al fondo delle acque calme in cui vive da
lunghi steli, derivanti da un fusto sotterraneo sepolto nel fango. La pagina
superiore della foglia è cerosa, e se bagnata si ricopre di gocce che
scivolano via; quella inferiore, rosso porpora, è invece munita di spine che
servono a proteggerla dai pesci e dai lamantini che si nutrono di piante
acquatiche. L’aria intrappolata negli spazi tra le nervature permette loro di
galleggiare. Ogni pianta produce fra le quaranta e le cinquanta foglie, che
ricoprono la superficie dell’acqua bloccando la luce e limitando la crescita
della maggior parte delle altre piante.
                                               Joseph Paxton fotografato con un
                                              bell’esemplare di foglia di Victoria
                                              amazonica, all’interno delle serre
                                              di Chatsworth House.








    Nel 1848, la strada della Victoria amazonica incrociò quella di Joseph
Paxton (1803-1865), il capogiardiniere di William Cavendish, sesto duca di
Devonshire, presso la sede avita di Chatsworth House. Grazie alle sue
indiscusse abilità nell’allevamento delle piante, fin da giovanissimo – aveva
appena ventitré anni – Paxton fu assunto a Chatsworth con il compito di
curare i giardini del duca. Come spesso accadeva ai membri
dell’aristocrazia britannica, Cavendish aveva per i vegetali una vera e
propria ossessione: possedeva un giardino botanico privato fra i più
importanti del mondo, con grandi serre e fitti arboreti. Persino la banana da
cui oggi provengono oltre il 40 per cento delle banane presenti sulle nostre
tavole proviene da Chatsworth House. Si tratta di una banana delle
Mauritius che Joseph Paxton, con la sua proverbiale abilità, riuscì a
moltiplicare presso Chatsworth House, a descrivere e a dedicare al suo
mecenate con il nome di Musa cavendishii.
                                                 Le foglie di Victoria amazonica
                                                hanno una struttura che le rende
                                                così robuste da sopportare carichi
                                                di decine di chili.








    Un’altra delle caratteristiche nazionali del Regno Unito è la passione
per la competizione; fu dunque così che William Cavendish e il duca di
Northumberland ingaggiarono una serrata sfida a chi per primo riuscisse
nella coltivazione e nella fioritura della Victoria amazonica. Paxton era
l’uomo su cui il duca di Devonshire contava per vincere, e la scelta si
dimostrò azzeccata. Proprio nel 1848 il capogiardiniere ottenne dunque un
seme dai reali giardini botanici di Kew; seme che nel giro di pochi mesi
portò a fioritura grazie a una cura estrema nel riprodurre, all’interno di serre
riscaldate, le condizioni climatiche del suo habitat originale. I fiori di questa
pianta dalle enormi foglie diventarono una delle maggiori attrazioni di
Chatsworth House, e la stessa regina Vittoria – cui Paxton, con grande
accortezza, aveva fatto dono di un magnifico esemplare – vi si recò in visita
accompagnata dal presidente francese Napoleone III (che solo più tardi
sarebbe diventato imperatore).
    Che questo fiore sia davvero speciale lo si capisce già dall’originale
procedimento utilizzato per assicurarsi l’impollinazione. I fiori di Victoria
amazonica hanno una vita relativamente breve – intorno ai due giorni – e
sono inizialmente di colore bianco. Alla loro prima sera, quando si aprono,
un profumo dolce simile a quello dell’ananas richiama i coleotteri addetti al
 trasporto del polline. Inoltre la pianta, per essere sicura che gli impollinatori
arrivino in gran numero, innalza la temperatura del fiore grazie a una
reazione termochimica; si tratta di un’abilità, detta endotermia o
termogenesi, posseduta da un numero molto ristretto di specie vegetali
(soltanto undici delle circa quattrocentocinquanta famiglie di piante da fiore
conosciute offrono esempi di termogenesi). E in tutte queste piante la
produzione di calore ha sempre a che fare con l’attrazione degli
impollinatori. I motivi sono diversi: il calore può essere una diretta
ricompensa per l’insetto, può aumentare la volatilizzazione delle sostanze
chimiche che fungono da richiamo, può imitare la temperatura delle feci dei
mammiferi o, infine, stimolare la ovideposizione nelle mosche. In ogni
caso, se un fiore produce calore, lo fa per attrarre i suoi impollinatori, e
anche la Victoria amazonica non si sottrae alla regola.








    La struttura della pagina inferiore della foglia di Victoria amazonica, utilizzata da Joseph
    Paxton per la progettazione del Crystal Palace.
     I fiori di Victoria amazonica sono bianchi la prima notte dopo la fioritura e diventano rosa
    la notte successiva. La loro impollinazione avviene a opera di coleotteri.


    In questa fase il fiore è esclusivamente femminile, ed è pronto a ricevere
il polline raccolto dai coleotteri su altre piante. Penetrati al suo interno, gli
insetti trasferiscono il polline sugli stimmi, permettendo la fecondazione;
nel frattempo i petali si chiudono, bloccando all’interno gli insetti fino alla
sera successiva. Il mattino dopo il fiore si trasforma, assumendo caratteri
maschili: le antere maturano e producono il polline. Quando, a sera, si
riapre, ha anche cambiato colore; è diventato rosso porpora per segnalare
l’avvenuta fecondazione, non emette alcun odore e non è più caldo. Gli
insetti sono lasciati liberi di uscire, ben ricoperti di polline, per ripetere
l’intero processo su un’altra pianta (ognuna ha sempre e solo un fiore
bianco alla volta). Dopo essere stato fecondato e aver fatto uscire gli
impollinatori, il fiore si richiude e s’immerge sotto il livello dell’acqua.
    Nel 1848, tuttavia, questo processo era del tutto sconosciuto. A quei
tempi, già solo ottenere la fioritura era un successo degno del re dei
giardinieri. E, infatti, la fama di Paxton travalicò i confini, pur ampi, degli
appassionati di piante, estendendosi anche fra i non addetti ai lavori. Era
soltanto l’inizio di una storia avvincente; i successi che la Victoria
 amazonica avrebbe offerto a Joseph Paxton erano ben lungi dall’essere
finiti.
     Nel 1851, a Londra, era in corso l’organizzazione della prima
Esposizione universale. Si trattava di un evento irripetibile, e per ospitarlo
in maniera adeguata si sarebbe dovuto provvedere alla costruzione
all’interno di Hyde Park di una struttura colossale, adatta a ospitare le
delegazioni di tutto il mondo e i milioni di visitatori attesi. La
manifestazione che avrebbe fatto epoca richiedeva lo sfarzo necessario a
celebrare la grandezza dell’impero britannico, e dunque numerosi erano i
requisiti cui il progetto dell’Esposizione avrebbe dovuto rispondere. Primo
fra tutti, la costruzione non doveva essere permanente, e andava realizzata
in tempi brevi. Il costo era l’altro punto fermo: in ossequio ai principi di
sobrietà che avevano reso grande l’impero, la struttura scelta avrebbe
dovuto rispondere alle esigenze di funzionalità con la minima spesa. Al
concorso per il suo progetto parteciparono gli studi di architettura di tutta
Europa. La commissione ricevette 245 elaborati, e dopo un lungo lavoro di
analisi… li scartò tutti.








   Veduta d’insieme del Crystal Palace, realizzato all’interno di Hyde Park nel 1851 per
   ospitare la prima Esposizione universale.


    La valutazione aveva però richiesto molto tempo, e nessuno
immaginava che, fra i tanti disegni presentati, nemmeno uno si sarebbe
rivelato idoneo. Mancavano ormai pochi mesi all’evento e ancora non si
 aveva alcuna idea su cosa fare per ospitare la grande Esposizione. In
parlamento, sui giornali e nei pub non si parlava d’altro: come rispondere in
così poco tempo a una sfida tanto grande? Furono quindi nominati quattro
esperti, che si occupassero della progettazione e della realizzazione
dell’edificio in tempi brevi. Purtroppo, anche questa soluzione fallì; la Gran
Bretagna correva il rischio di incorrere in una clamorosa brutta figura
davanti all’opinione pubblica mondiale. L’Esposizione che aveva il compito
di celebrare le innovazioni tecnologiche e l’intraprendenza dell’impero
rischiava di trasformarsi in un fiasco. In quest’atmosfera da ultima spiaggia,
Joseph Paxton si fece avanti con la sua idea rivoluzionaria: costruire
un’enorme struttura in ghisa e vetro, utilizzando moduli prefabbricati. Fu
un’intuizione geniale, che avrebbe fatto storia.
    Paxton presentò un progetto di dimensioni colossali. Si trattava di un
edificio di oltre 90.000 metri quadrati, lungo 564 metri, largo 124 e alto 39,
così ampio da contenere al suo interno quattro basiliche di San Pietro.
Sarebbe stato impossibile realizzare una costruzione di tali proporzioni, nei
tempi e nei costi consentiti, senza la formidabile intuizione di servirsi di
moduli identici prefabbricati. Proprio in quegli anni la tecnologia britannica
si era evoluta a sufficienza da rendere possibile la celere produzione delle
decine di migliaia di moduli necessari. L’unità base era costituita da un
quadrato di circa sette metri e mezzo di lato; così, aggiungendo via via
nuovi elementi, la struttura iniziale si poteva ampliare all’infinito. Anche gli
spazi espositivi furono calcolati in base al numero di moduli necessari.
    Veduta frontale del Crystal Palace: Paxton progettò le nervature radiali della volta a botte
   ispirandosi alla struttura delle foglie di Victoria amazonica.


     La fabbricazione in serie avrebbe richiesto molto meno tempo e costi
infinitamente inferiori rispetto a un qualsiasi più convenzionale edificio in
muratura. Inoltre, qualora si fosse voluto smantellare il tutto a conclusione
dell’Esposizione, le varie parti si sarebbero potute facilmente destinare ad
altri usi. In pratica, Paxton propose di erigere una mastodontica serra
vetrata; talmente grande che gli alberi di Hyde Park presenti nell’area
interessata sarebbero stati inglobati al suo interno. Egli aveva già progettato
strutture analoghe, per proteggere dal freddo clima inglese le preziose
piante esotiche della collezione Cavendish. Tra queste serre riscaldate la più
imponente era la Great stove (ovvero grande stufa), un’enorme vivaio
tropicale, così vasto da poter essere visitato in carrozza. Ovviamente, nulla
in confronto a quanto Paxton avrebbe realizzato per l’Esposizione
universale.
    La costruzione modulare del Crystal Palace, anch’essa ispirata alle piante, permetteva di
   rinunciare sia ai pilastri sia ai muri portanti, rendendo così disponibile l’intera superficie
   interna.


    Un edificio di queste dimensioni doveva però rispettare dei requisiti
strutturali stringenti; inoltre, i lavori dovevano essere completati nei tempi
previsti e a costi limitati. Qui intervenne la seconda geniale intuizione di
Paxton: rifarsi alle nervature delle foglie di Victoria amazonica per la
realizzazione dei grandi archi della volta. Ambedue le bioispirazioni – il
ricorso a moduli per la costruzione dell’enorme edificio e l’uso della
struttura radiale della Victoria amazonica – erano figlie della straordinaria
passione botanica di quest’uomo.
    Oltre duemila operai lavorarono alacremente alla fabbricazione di
quello che, grazie a una trovata del celebre giornale satirico «Punch»,
iniziava a essere conosciuto come il Crystal Palace. In soli quattro mesi
l’edificio venne realizzato. Grazie a Paxton e alla Victoria amazonica,
Londra era pronta a ospitare la prima Esposizione universale, con lo sfarzo
e la grandezza adeguati a una potenza imperiale. Il Crystal Palace lasciò a
bocca aperta gli oltre quattordicimila espositori provenienti da tutti i Paesi
del mondo, e divenne in breve il biglietto da visita della capacità di
innovazione tecnologica dell’impero britannico. L’evento fu un successo
 memorabile. Più di cinque milioni di persone (un quarto della popolazione
britannica dell’epoca) visitarono l’Esposizione; tra queste Charles Darwin,
Charles Dickens, Charlotte Brontë, Lewis Carroll, George Eliot e Alfred
Tennyson. Il ricavato della vendita dei biglietti, al netto delle spese
sostenute, fu utilizzato per la costruzione del Victoria and Albert Museum,
del Museo delle scienze e del Museo di storia naturale, oltre che per istituire
un fondo per borse di studio in ricerche industriali attivo ancora oggi.
Paxton, l’eroe che rese possibile quest’opera prodigiosa, fu nominato
baronetto; non dimenticò mai la Victoria amazonica e la botanica, che
rimasero le sue grandi passioni, e iniziò una carriera imprenditoriale che lo
rese a dir poco facoltoso.








   Nel 1956 Nervi e Vitellozzi imitarono la struttura delle nervature della foglia di Victoria
   amazonica per la costruzione del Palazzetto dello sport di Roma.


    Negli anni successivi al Crystal Palace il fascino della Victoria
amazonica non smise di attrarre l’interesse degli architetti, e in molti si
cimentarono nella costruzione di edifici più o meno ispirati alle sue
nervature. Tra i tanti ricordiamo il terminal 5 (o Twa flight center)
dell’aeroporto John F. Kennedy di New York, progetto dell’architetto
finlandese naturalizzato statunitense Eero Saarinen, e lo straordinario
 Palazzetto dello sport di Roma, disegnato dall’ingegner Pier Luigi Nervi e
dall’architetto Annibale Vitellozzi nel 1956. E non sembra che la
fascinazione della pianta dalle enormi foglie abbia intenzione di fermarsi:
qualche anno fa l’architetto Vincent Callebaut ha proposto la costruzione di
città galleggianti, chiamate Lilypad, completamente autonome e in grado di
ospitare fino a cinquantamila persone, ispirate nella forma proprio
all’eccezionale Victoria amazonica. Insomma, la storia d’amore fra questa
pianta e gli architetti non è ancora finita.


                                             Il fico d’India (Opuntia ficus-
                                             indica) è una cactacea originaria
                                             del Messico ma naturalizzata in
                                             tutto il bacino del Mediterraneo. La
                                             sua struttura è perfetta per
                                             sopravvivere con piccole quantità
                                             di acqua dolce.
 Cactus, acqua e grattacieli
    Il fico d’India (Opuntia ficus-indica) è una pianta molto comune in
numerose zone aride o semiaride del mondo, nelle quali riesce a crescere
grazie a una serie di adattamenti alle condizioni di siccità. Proprio tali
capacità ci offrono lo spunto per ricordare le possibilità di ispirazione in
numerosi campi dell’architettura. Sopravvivere in un ambiente desertico
richiede abilità non comuni: bisogna essere preparati a sopportare estremi
termici che nella pianta possono raggiungere temperature superiori ai 70
°C; si deve ottenere l’acqua necessaria alla sopravvivenza da un ambiente in
cui le precipitazioni medie annuali sono inferiori alla quantità di pioggia
che cade a Londra in un qualunque giorno di aprile; e, non da ultimo,
bisogna essere in grado di difendersi dagli animali che vogliano utilizzarti
come cibo.
    Sembrerebbero sfide impossibili, ma non lo sono per il fico d’India e
per le molte altre specie appartenenti alla famiglia delle Cactacee. Queste,
infatti, se la cavano egregiamente anche negli ostili ambienti dei deserti più
aridi, riuscendo a piegare a proprio vantaggio condizioni ambientali
proibitive grazie a metamorfosi così sorprendenti da trasformare la struttura
stessa della pianta. Nelle Cactacee assistiamo alla più sostanziale di queste
mutazioni: la totale scomparsa delle foglie. Quest’organo, sede della
fotosintesi, fondamentale al punto da diventare il simbolo stesso delle
piante, è anche la parte del corpo attraverso la quale esse perdono la
maggior parte della propria acqua. Tramite la soppressione delle foglie e il
trasferimento della funzione fotosintetica all’interno del fusto, quindi, il fico
d’India rimuove la principale fonte di spreco dei liquidi.
    La fotosintesi stessa si è modificata, per rispondere alle esigenze
estreme di risparmio idrico. Le Cactacee presentano un adattamento per cui
l’acquisizione dell’anidride carbonica attraverso gli stomi – necessaria al
processo fotosintetico – avviene di notte, quando le condizioni ambientali
più favorevoli permettono una minore perdita d’acqua per traspirazione. In
effetti, per tutte le piante la corretta gestione dell’apertura e chiusura degli
stomi costituisce un problema, la cui risoluzione non è affatto semplice. Se
 da un lato, infatti, mantenendo aperti gli stomi si ha il maggiore ingresso di
CO2 nella foglia, e di conseguenza la massima fotosintesi, dall’altro queste
minuscole e diffusissime aperture (una foglia di tabacco, ad esempio, ha
circa dodicimila stomi per centimetro quadrato) favoriscono la fuoriuscita
di vapore acqueo. La soluzione sta nel sapersi destreggiare fra le diverse
esigenze, attuando una politica di apertura e chiusura in funzione delle
differenti variabili ambientali.
    Per sfruttare al meglio le condizioni climatiche è quindi fondamentale
che la regolazione dell’apertura stomatica sia perfetta: un ritardo anche
minimo nella chiusura durante un giorno particolarmente assolato potrebbe
determinare il collasso anche della pianta più resistente. Così, a differenza
di quanto accade nelle altre specie, per le quali l’acquisizione di CO2 e la
sua fissazione attraverso la fotosintesi sono contemporanee e avvengono di
giorno, alla presenza di luce, nelle piante che ricorrono al ciclo CAM (da
Crassulacean acid metabolism, ossia metabolismo acido delle Crassulacee:
la speciale forma di fotosintesi tipica delle Cactacee) l’ingresso di anidride
carbonica e la sua trasformazione in zuccheri si succedono in momenti
diversi della giornata. Di notte la pianta assorbe la CO2, che sarà fissata il
giorno dopo, alla luce.
                                               La Welwitschia mirabilis è una
                                              gimnosperma (dello stesso gruppo
                                              di piante cui appartengono pini e
                                              abeti) diffusa nelle zone desertiche
                                              del Kalahari e del Namib, dove
                                              sopravvive in condizioni di
                                              estrema aridità.








    Perdere la minor quantità di umidità possibile, tuttavia, non basta; è
soltanto un aspetto del problema. Una certa quantità di acqua deve
inevitabilmente essere consumata per garantire il normale funzionamento
metabolico. Per la pianta, quindi, è necessario trovare altre fonti cui
attingere che siano in grado di compensare i liquidi perduti. Ma come farlo
in un territorio in cui non piove mai? E, soprattutto, come riuscirci in un
ambiente in cui la quantità di acqua nel suolo è pari a zero? In realtà, molte
specie del genere Opuntia (lo stesso cui appartiene appunto il fico d’India)
riescono in quest’impresa apparentemente impossibile. Grazie alle loro
sorprendenti capacità di adattamento, queste piante hanno imparato ad
assorbire l’acqua dall’unica sorgente in grado di fornirla nel deserto:
l’atmosfera. Le spine sottilissime e simili a peli che ricoprono i cladodi
(questo è il nome degli elementi strutturali del fico d’India comunemente
noti come pale) sono, oltre che un deterrente contro gli animali, anche un
eccellente strumento per condensare l’umidità atmosferica. Questa è
intrappolata dalle spine e convogliata in gocce sempre più grandi all’interno
dei cladodi, che fra le loro numerose funzioni svolgono anche quella di
 principale riserva idrica della pianta. Sistemi simili per condensare l’acqua
atmosferica sono impiegati da numerose specie, sia vegetali sia animali,
grazie alle caratteristiche strutturali uniche delle loro superfici.
     Per rendersene conto, basta spostarsi in Namibia. Il deserto del Namib,
infatti, non è solo uno degli ambienti più aridi del pianeta, lo è anche da
moltissimo tempo. A differenza di deserti come il Sahara, il cui clima ha
subito grandi oscillazioni fra periodi secchi e periodi umidi negli ultimi
centomila anni (esistono persino previsioni di un suo ritorno ad ambiente
verde, in «soli» quindicimila anni), quello del Namib è irrimediabilmente
arido da almeno ottanta milioni di anni. Un tempo così lungo da aver
permesso l’evoluzione di numerose specie, che si sono adattate alla sua
aridità imparando a utilizzare l’acqua contenuta nella nebbia che, di tanto in
tanto, dall’oceano si spinge nell’entroterra desertico. Fra le specie tipiche di
questa regione vi è la Welwitschia mirabilis (o l’«ornitorinco delle piante»,
secondo la famosa definizione di Charles Darwin), che produce due sole
foglie in continua crescita che possono arrivare a cinque metri di lunghezza;
essa si è adattata così bene a questi climi estremi da poterci vivere,
letteralmente, per migliaia di anni. Alcuni esemplari di Welwitschia, infatti,
superano ampiamente i duemila anni di età, e il suo nome in afrikaans,
tweeblaarkanniedood, significa proprio: due foglie che non muoiono mai.
La sopravvivenza di questa singolare pianta, definita dal botanico inglese
Joseph D. Hooker (1817-1911) «la più eccezionale mai portata in questo
Paese, e la più brutta», non dipende dalla lunghezza delle sue radici, come
si è creduto per molto tempo, quanto piuttosto dalla capacità delle lunghe
foglie porose di assorbire goccioline di acqua, prodotte dalla condensazione
atmosferica delle nebbie oceaniche grazie alle forti escursioni termiche.
 La Welwitschia mirabilis ha una radice fittonante che si spinge molto in profondità e due
foglie che possono raggiungere i cinque metri.
    Minuscole gocce d’acqua raccolte dalle fibre del seme di tarassaco per condensazione
   dell’umidità dell’aria.


    Anche i cosiddetti coleotteri delle nebbie – insetti della famiglia dei
Tenebrionidi, endemici del deserto del Namib – hanno evoluto meccanismi
simili per raccogliere l’umidità atmosferica. Lo Stenocara gracilipes, ad
esempio, si pone a un’angolazione di quarantacinque gradi contro la brezza
proveniente dal mare, e ne cattura l’umidità grazie alle ali costituite da un
alternarsi di superfici idrofile e idrofobe: l’acqua contenuta nella nebbia si
lega alle zone idrofile dell’ala, fino a formare delle goccioline abbastanza
grosse da rotolare direttamente nella bocca dell’insetto. L’intero
meccanismo è stato imitato per produrre tessuti speciali, capaci di assorbire
acqua dall’atmosfera.
    Perfino strutture esili come le ragnatele sono in grado di raccogliere
umidità dall’aria, e tecniche del genere sono state utilizzate nella storia
anche dall’uomo per recuperare acqua in regioni che non ne avevano a
sufficienza. Grazie alle ricerche dell’architetto Pietro Laureano, che ha
dedicato l’intera vita professionale allo studio di queste tradizioni, possiamo
affermare che le prime testimonianze di simili pratiche sarebbero già
evidenti nelle cosiddette tombe solari: speciali tumuli dell’età del bronzo,
composti da un doppio cerchio e attraversati da un corridoio che porta a un
 ambiente centrale scavato; tali costruzioni sarebbero servite, oltre che da
luogo di culto, anche da convogliatori di umidità. Le stesse strutture di
pietra a secco, diffuse nei territori aridi della Puglia o della Sicilia, erano
utilizzate per lo stesso scopo. L’aria umida penetra tra le pietre, che hanno
una temperatura inferiore nella parte interna (perché non esposta al sole e
inoltre rinfrescata dalla camera ipogea sottostante); la conseguente
diminuzione di temperatura provoca la condensazione delle gocce d’acqua,
che si raccolgono sul fondo della cavità. Durante la notte il processo si
inverte, producendo risultati analoghi sulla faccia esterna delle pietre. Per
molti secoli queste tecniche, a lungo dimenticate, hanno fornito
l’approvvigionamento di acqua alle popolazioni di molte zone del
Mediterraneo, e permesso la sopravvivenza dell’uomo anche in regioni
inospitali come il Sahara. Ora, in seguito al lavoro di persone come Pietro
Laureano, sta ritornando in auge il loro impiego in una chiave funzionale ai
nostri tempi.
     In questo senso, le conoscenze acquisite sulla capacità di condensare
l’acqua di Cactacee come il fico d’India si sono rivelate fondamentali per la
progettazione di sistemi sempre più efficienti e tecnologicamente evoluti,
che mimano le caratteristiche salienti utilizzate dalle piante. Per fare un
esempio, il grattacielo che dovrà ospitare il ministero dell’Agricoltura del
Qatar è stato realizzato ispirandosi agli adattamenti tipici delle Cactacee
(ricordiamo che in questo Paese la piovosità media annuale è di settanta
millimetri); dalla forma colonnare come molti cactus, all’apertura e
chiusura delle bocchette che garantiscono la circolazione d’aria all’interno
dell’edificio, tutto è progettato facendo tesoro degli insegnamenti
provenienti dalla crescita di queste piante nelle zone aride.
                                                Un’immagine del Warka Water
                                               progettato da Arturo Vittori. È una
                                               struttura in grado di produrre acqua
                                               per condensazione dell’umidità
                                               atmosferica.








    Warka Water, un prototipo disegnato dall’architetto Arturo Vittori, è un
altro esempio di declinazione tecnologica e sostenibile di questi sistemi di
raccolta e condensazione dell’acqua. Fin dal nome si capisce che si tratta di
un caso di immediata ispirazione dalle piante: warka è infatti il nome locale
di un gigantesco fico (Ficus vasta) endemico dell’Etiopia – purtroppo
sempre più raro – che costituisce un elemento molto importante per la
cultura e l’ecosistema locale, perché apprezzato sia come albero da frutto
sia, grazie alle sue dimensioni, come luogo di ritrovo per la comunità.
Warka Water ha la forma stilizzata di un albero (il suo design, splendido, è
stato premiato nel 2016 con il World design impact prize) e, grazie a
speciali reti appositamente ideate per un’alta efficienza di condensazione,
riesce a produrre fino a cento litri di acqua al giorno dall’atmosfera di
ambienti aridi come quelli etiopi. I costi molto limitati, l’efficienza, la
facilità di costruzione e di utilizzo, il rispetto dell’ambiente e la bellezza
architettonica lo rendono secondo me un esempio perfetto di come
l’ispirazione dalle piante, quando è fatta propria da brillanti innovatori, può
rivoluzionare le forme e la tecnologia del nostro futuro.
     La maestosità degli alberi di una foresta ricreata dalle colonne dei
templi, o la delicata grazia dei capitelli corinzi decorati con foglie di acanto
(la cui invenzione è attribuita da Vitruvio al leggendario Callimaco) sono
soltanto alcuni fra i tantissimi esempi che potrebbero venire in mente
quando si pensa alle soluzioni – ma sarebbe meglio chiamarle ispirazioni –
che le piante da sempre forniscono agli architetti. A dispetto delle migliaia
di anni trascorsi da quando gli egiziani imitarono lo stelo del papiro nella
costruzione delle colonne del tempio di Luxor, le piante restano ancora oggi
una fondamentale fonte di suggerimenti per il mondo dell’architettura. Il
mio personale augurio è che questa tendenza continui nei prossimi anni: è
difficile produrre brutture se ci si lascia guidare dalle forme della natura.
 Riferimenti bibliografici
M. Dacke, T. Nørgaard, Fog-basking behaviour and water collection
   efficiency in Namib desert darkling beetles, «Frontiers in zoology», 7
   (23), 2010.
J.D. Hooker, On Welwitschia, a new genus of Gnetaceae, «Transactions of
    the Linnean society of London», 24 (1), 1863, pp. 1-48.
J. Ju et al., A multi-structural and multi-functional integrated fog collection
    system in cactus, «Nature communications», 3 (1247), 2012.
Leonardo da Vinci, Trattato della pittura. Parte VI: Degli alberi e delle
    verdure. N. 833: Della scorza degli alberi, Newton Compton, Roma
    2015.
Life and letters of Sir Joseph Dalton Hooker. Vol. 2, a cura di L. Huxley,
    John Murray, Londra 1918, p. 25.
Y. Zheng et al., Directional water collection on wetted spider silk,
    «Nature», 463, 2010, pp. 640-643.
                                                VIII
                                   Cosmopiante








Veggie è una miniserra progettata dalla Nasa per la coltivazione di piante in assenza di gravità.
    I   DINOSAURI SI SONO ESTINTI PERCHÉ NON AVEVANO UN PROGRAMMA
SPAZIALE.   E   SE NOI CI ESTINGUEREMO SARÀ PERCHÉ NON ABBIAMO UN
PROGRAMMA SPAZIALE, CHE CI SERVA DA LEZIONE!


   (Larry Niven)


   UN    FILO D’ERBA È UNA COSA NORMALE SULLA   TERRA;   SAREBBE UN
MIRACOLO SU  MARTE. I NOSTRI DISCENDENTI SU MARTE CONOSCERANNO IL
VALORE DI UN ANGOLINO DI VERDE.
   (Carl Sagan, Pale blue dot. A vision of the human future in
space)
  Le nostre compagne di viaggio nello spazio
     «L’uomo (o la donna) che per primo metterà piede su Marte è già nato.»
Da qualche anno a questa parte, nelle agenzie spaziali di mezzo mondo,
questo è diventato una specie di mantra che sentiamo ripetere a ogni piè
sospinto. Non c’è discussione, intervista o conferenza che riguardi il futuro
della ricerca spaziale in cui qualcuno non senta il dovere di ricordare, come
fosse un fatto scontato, che il nuovo Armstrong marziano è già tra noi. Se
sia vero o meno non saprei dirlo. Un altro luogo comune che perseguita
chiunque s’interessi di ricerca spaziale è che non esistono difficoltà tecniche
irrisolvibili per mandare l’uomo su Marte: già da tempo saremmo pronti per
questa memorabile impresa. Invece sono oltre quarant’anni che non
andiamo più neanche sulla Luna; l’astronauta americano Eugene Cernan
(recentemente scomparso) che il 14 dicembre del 1972 risalì sul modulo
Challenger, con cui era allunato tre giorni prima, per percorrere i 380.000
chilometri di viaggio (distanza media) che lo avrebbero ricondotto a casa, è
l’ultimo uomo ad aver visitato il nostro amato satellite. Con il tempo, sta
diventando famoso quanto Neil Armstrong, che per primo aveva messo
piede sulla Luna il 21 luglio 1969.
     Quest’ultima è qui di fronte a noi, a una distanza ridicolmente vicina se
paragonata ai cinquantacinque milioni di chilometri che ci separano da
Marte nel punto più vicino delle nostre rispettive orbite (punto raggiunto
ogni ventisei mesi, quando i due pianeti si trovano in «opposizione»). È
probabile che non siano tanto le difficoltà tecniche a rallentare la nostra
conquista del sistema solare, quanto quelle economiche e i contrasti su quali
siano le priorità della ricerca in questo campo. Comunque sia, di una cosa
possiamo essere sicuri: qualunque meta – vicina o lontana – sceglieremo
come prossimo passo della nostra espansione nello spazio, non potremo
andarci senza le piante. Eppure, siamo propensi a dimenticarlo. Anzi,
sarebbe meglio dire che tendiamo a rimuovere un assunto indiscutibile: noi
umani siamo totalmente dipendenti dalle piante. Il cibo e l’ossigeno che
consumiamo sono prodotti dal mondo vegetale. Senza quest’ultimo la vita
non sarebbe possibile. Se ci pensiamo a mente fredda, è evidente che si
 tratta di una vera e propria dipendenza, che limita fortemente la nostra
capacità di muoverci nell’universo. Dovremmo avere una chiara
consapevolezza del fatto che le piante sono il motore della vita. E invece
siamo affetti da una persistente e inspiegabile plant blindness. Se diamo per
scontato che un sommozzatore non può operare sott’acqua senza ossigeno
nelle bombole, perché non ci riesce di capire che allo stesso modo la nostra
specie dipende in tutto e per tutto dal mondo vegetale? Dunque: se
vogliamo spostarci da qualche parte al di fuori della Terra – fosse anche a
poche migliaia di chilometri in orbita – abbiamo bisogno della nostra buona
scorta di piante!
     Ci sono innumerevoli ragioni per cui è necessario portare con noi delle
piante in una missione spaziale. Chiunque abbia visto il film del 2015 di
Ridley Scott Sopravvissuto – The Martian, con Matt Damon nella parte di
un botanico-astronauta, capirà subito cosa intendo dire: l’ingegnoso Mark
Watney, dato per morto dai suoi compagni, si mantiene in vita coltivando
patate con la terra di Marte. Alcune di queste ragioni – cibo e ossigeno –
sono ovvie, altre lo sono molto meno sebbene rivestano una fondamentale
importanza nella riuscita di qualunque missione spaziale di lunga durata.
Una è senza dubbio l’effetto positivo che le piante esercitano sull’equilibrio
psichico di noi umani.
     Fra i tanti problemi da risolvere prima di imbarcarsi per lunghi viaggi
nello spazio, infatti, il fattore umano rimane uno dei più importanti. Con le
conoscenze attuali andare su Marte richiederebbe un tempo stimato
variabile da sei o sette mesi a circa un anno (dipende da un complesso di
elementi, fra cui quanto carburante possiamo portare). Altrettanto tempo ci
vorrebbe per tornare sulla Terra, e un po’ di mesi (probabilmente più di un
anno) li dovremmo trascorrere sul Pianeta rosso in attesa che le orbite di
Terra e Marte si ritrovino di nuovo al punto giusto. Il calcolo è presto fatto:
è un viaggio di durata totale compresa fra i due e i tre anni. Ora, provate a
immaginare di dover restare chiusi in una scatoletta di pochi metri quadrati,
irta di spigoli e strumenti, con pochissimo spazio a disposizione, in
compagnia di altri tre o quattro membri dell’equipaggio, senza alcuna
possibilità di privacy nel mezzo dello spazio più sconfinato e per giunta in
assenza di gravità. Per tre anni. Riuscite a ipotizzare di che razza d’incubo
si tratti?
     Nelle simulazioni compiute sulla Terra, in condizioni che tentano di
replicare quelle del viaggio marziano, gli equipaggi hanno palesato una
 problematica tendenza a mostrare segni di alterazione psichica dopo pochi
mesi di questo trattamento, benché fossero persone scelte fra migliaia
soprattutto per i loro nervi saldi. E le condizioni in cui si svolgevano le
simulazioni non erano neanche lontanamente quelle di una vera missione
spaziale. Insomma, il fattore umano è il vero scoglio da superare.
Selezionare un equipaggio che, oltre alla preparazione tecnica richiesta, sia
anche in grado di non scannarsi dopo qualche mese di convivenza, rimane il
problema principale. Qualunque astronauta vorrebbe essere scelto, ma
sarebbe poi davvero in grado di portare a termine la missione? Da anni
équipe di esperti stanno lavorando alla questione. Sapete qual è una delle
soluzioni che sembra dare i migliori riscontri? Dotare la missione di una
buona scorta di piante, cioè di organismi viventi di grande utilità per
l’equipaggio!
    Gli effetti benefici che la presenza di piante ha sulla mente umana sono
noti ormai da decenni. Persone affette da disturbi psichici trovano
giovamento dal loro rapporto con le piante negli innumerevoli centri di
ortoterapia diffusi in tutto il mondo. Ragazzi in età scolare affetti da Dda
(Disturbo da deficit di attenzione) hanno mostrato performance di studio di
gran lunga migliori alla presenza di piante. Una decina di anni fa anche il
Linv, il laboratorio che dirigo, ha pubblicato una ricerca sull’argomento.
Allora sottoponemmo un alto numero di scolari di seconda e quarta
elementare (bambini di sette e nove anni) a una serie di test di attenzione,
da svolgere in luoghi con piante o senza di esse: in un’aula con finestre che
non affacciavano sul verde oppure nel giardino alberato della scuola.
Nonostante l’aula garantisse un ambiente che senza dubbio era più adatto
alla concentrazione (niente distrazioni, nessun rumore…), i risultati ottenuti
nel giardino in presenza di piante furono di gran lunga più brillanti.
     Un’immagine del laboratorio dell’Università di Firenze dove, con i miei collaboratori,
    svolgo molte delle ricerche che presento in questo libro.


    Ma torniamo all’importanza delle piante per la vita dell’uomo nel
cosmo. Nel 2014, a bordo della Iss (International space station, la stazione
spaziale in orbita intorno alla Terra), sono iniziate le attività di coltivazione
di vegetali in una miniserrra chiamata Veggie, che ha permesso la
produzione non solo di insalate, ma anche, nel gennaio 2016, dei primi
splendidi fiori cresciuti in assenza di gravità (si tratta di zinnie, per la
precisione). Raymond Wheeler, il direttore dell’Advanced life support
activities della Nasa, ha riconosciuto che tali esperimenti hanno prodotto
effetti molto positivi sull’umore degli astronauti. Si è intensificata così la
ricerca per la produzione di moduli biorigenerativi di supporto alla vita
nello spazio (in inglese, Bioregenerative life support systems, Blss) che
attraverso la realizzazione di ecosistemi artificiali imitano le interazioni fra
microrganismi, animali e piante tipiche dell’ecologia terrestre, in cui gli
scarti di ogni categoria diventano risorsa per un’altra. In questi moduli il
ruolo delle piante sarebbe fondamentale, essendo addette alla produzione di
ossigeno e alla rimozione dell’anidride carbonica grazie al processo della
fotosintesi, alla purificazione dell’acqua attraverso la traspirazione e, infine,
ovviamente alla produzione di cibo fresco.
     Allevare piante nello spazio è, quindi, un requisito essenziale per
continuare a indagarlo. È affascinante pensare come l’esplorazione spaziale,
che per noi umani è sempre stata uno dei pilastri intorno al quale
immaginare il futuro, sia indissolubilmente legata a un’attività antica come
l’agricoltura. Tale considerazione doveva stridere alle orecchie d’ingegneri
e fisici che hanno sempre ritenuto le agenzie spaziali come dependance di
casa. Per decenni è stato impossibile trovare un botanico – non si parli di un
agronomo – tra il personale di un’agenzia spaziale. Da circa vent’anni le
cose sono cambiate. Anche i più intransigenti tecnocrati hanno dovuto
ammettere che la presenza delle piante era davvero un vincolo serio alla
nostra concreta possibilità di esplorare e colonizzare lo spazio.








   La supercentrifuga del centro Esa di Noordwijk, in Olanda, permette di sottoporre a
   ipergravità esperimenti dal peso complessivo elevato.


    Semplificando alquanto, per una pianta – così come per ciascun
organismo vivente – l’ambiente spaziale differisce da quello terrestre per le
diverse condizioni di gravità (solitamente minore) e per una maggiore
influenza dei raggi cosmici. Piante cresciute nello spazio in condizioni di
assenza di gravità, sebbene presentino talvolta problemi di aberrazioni
cromosomiche o cambiamenti nel ciclo biologico, riescono normalmente a
adattarsi. In generale la microgravità, così come condizioni di gravità
 superiori a quella terrestre (ipergravità), sono importanti sorgenti di stress
per le piante. Tuttavia, a differenza di altri fattori stressanti quali siccità,
estremi termici, salinità, anossia (mancanza di ossigeno) e molti altri con
cui il mondo vegetale si è incontrato nel corso della sua evoluzione,
l’assenza di gravità è qualcosa di inedito per ogni organismo nato sulla
Terra. La ragione di ciò è banale. Sul nostro pianeta tutto è soggetto a
un’accelerazione gravitazionale media di 9,81 m/s2 (o 1 g). La gravità è
infatti una forza fondamentale che influenza qualunque fenomeno biologico
(ma anche fisico o chimico) presente sulla Terra. La fisiologia degli
organismi, il metabolismo, la struttura, il modo in cui comunicano, la forma
stessa di ogni essere vivente è plasmata dall’entità di questa forza.
    Quando affermiamo che la gravità è una forza fondamentale,
intendiamo dire che essa esiste sempre. Anche in quantità minime, ma
esiste. Ne consegue che il concetto di gravità zero è soltanto teorico. In
verità, anziché di gravità zero, sarebbe più corretto parlare di microgravità.
Sulla Terra esistono diversi modi per ottenere, per periodi brevi, una
microgravità sufficiente (da 10-2 a 10-6 g) a sperimentarne le conseguenze.
Per studiare gli effetti delle variazioni di gravità sulle piante, l’Agenzia
spaziale europea (Esa) mette a disposizione dei ricercatori, oltre all’Iss,
anche altri sistemi quali i voli parabolici, la drop tower di Brema, i
sounding rockets e la supercentrifuga di Noordwijk.
    La drop tower è una torre di 146 metri costruita dall’Università di
Brema, al cui interno è possibile svolgere esperimenti in caduta libera (in
condizioni simili all’assenza di gravità) della durata ciascuno di 5 secondi. I
sounding rockets sono veri e propri missili lanciati dalla base di Kiruna, in
Svezia, e che possono ospitare al loro interno esperimenti sottoposti ad
assenza di gravità per periodi fino a 45 minuti. La supercentrifuga dell’Esa
a Noordwijk è, appunto, una centrifuga enorme che può ospitare
esperimenti anche del peso di centinaia di chili. Con questa strumentazione
è possibile simulare l’effetto di valori di gravità superiori a quelli terrestri,
dai 2,5 g che si potrebbero avere su un pianeta dalla massa di Giove fino a
valori molto più alti, cui le piante potrebbero essere sottoposte durante i
momenti di accelerazione in eventuali viaggi spaziali.
                                                 La drop tower dell’Università di
                                                Brema è una straordinaria facility
                                                scientifica che permette di studiare
                                                gli effetti di brevi periodi di
                                                microgravità.








    Nel corso degli anni il mio laboratorio ha utilizzato ognuno di questi
mezzi per studiare gli effetti della variazione di gravità sulla fisiologia delle
piante. Un esperimento del Linv, volto a chiarire quali fossero i principali
geni implicati nella segnalazione dello stress che si attivano in assenza di
gravità, ha avuto l’onore di essere ospitato sull’ultimo viaggio dello Shuttle
Endeavour del 16 maggio 2011. I risultati ottenuti hanno permesso di
formulare l’ipotesi che i cambiamenti dell’accelerazione gravitazionale,
come ho detto, costituiscano uno stress sulla fisiologia della pianta. La
buona notizia è che, analogamente a ciò che accade per stress più
tradizionali, è possibile acclimatare le piante perché tollerino meglio le
variazioni di gravità.
 Paria dei cieli
    Ho sempre amato la ricerca spaziale e quell’affascinante mondo di
tecnici, scienziati, matti e visionari che vi ruota intorno. Così, quando nel
2004 l’Esa ha accolto la nostra proposta di esperimenti per una campagna di
voli parabolici, il mio primo pensiero è stato: sto per accedere a uno dei
club più esclusivi del mondo, quello del selezionatissimo numero di persone
che hanno sperimentato l’assenza di gravità. Di sicuro, quello su cui più di
ogni altro avevo sempre fantasticato di partecipare fin da ragazzo, quando
divoravo libri di fantascienza a ritmi da primato del mondo.
    Per partecipare a un volo parabolico bisogna armarsi di pazienza e
sottoporsi a un lungo iter medico e burocratico. Carte, moduli, richieste,
autorizzazioni, visite mediche, test… Ma ne vale la pena. Ricordo
perfettamente ogni momento della mia prima campagna – dopo avrei
partecipato ad altre sei – a bordo dell’Airbus A300-ZeroG, l’aereo
modificato che l’Esa utilizza per le sue campagne di voli parabolici in
partenza dall’aeroporto di Bordeaux-Mérignac, in Francia.
    La settimana precedente il volo, il nostro team italo-tedesco aveva
allestito a bordo dell’aereo gli strumenti e l’attrezzatura necessari per
l’esperimento che avevamo progettato. Volevamo studiare i primi segnali
emessi a livello cellulare dalle radici di piantine di mais nel momento in cui
si fossero trovate in assenza di gravità. L’esperimento era molto complesso.
Richiedeva la misurazione di flebili segnali elettrici che noi supponevamo
si sarebbero prodotti in una specifica zona dell’apice radicale (che è, meglio
ricordarlo, un sofisticato organo sensoriale) dalle dimensioni inferiori al
millimetro, nei primissimi istanti dell’esposizione a gravità zero. Le
incognite erano innumerevoli. Non avevamo la minima idea di come le
vibrazioni dell’aereo avrebbero influito sulle delicatissime misurazioni.
Non sapevamo se durante il volo le piante si sarebbero mantenute in uno
stato di salute tale da poter rispondere alla diversa gravità con la prontezza
necessaria. Non conoscevamo le condizioni che avremmo affrontato, né
sapevamo se saremmo stati in grado di sostituire le piante durante gli
esperimenti. In breve, eravamo del tutto impreparati a lavorare in queste
 inedite condizioni sperimentali. La mia personale opinione, anche se non
l’avrei mai ammesso, era che tutta la faccenda sarebbe stata un buco
nell’acqua…
    Fra i tanti motivi di preoccupazione, uno in particolare angosciava tutti i
neofiti con cui avevamo familiarizzato nella settimana precedente; a me,
però, non sembrava tanto rilevante. Sapete qual era? Che i voli parabolici
fossero noti per gli effetti deleteri sullo stomaco dei partecipanti, tanto da
essere affettuosamente soprannominati vomit comet. Ma ciò non mi
preoccupava poi molto. Non ho mai sofferto il mal di mare – pensavo
ingenuamente – e non sarebbe stato un banale problema di stomaco a
impedirmi di condurre gli esperimenti e godermi la mia prima esperienza
astronautica.
    Dopo una notte perlopiù insonne, passata a immaginare tutto quello che
sarebbe potuto andar storto, finalmente arrivò il fatidico giorno e con esso
l’agognata tuta blu dell’Esa in dotazione ai partecipanti al volo. Indossarla
mi fece sentire un vero astronauta. Mi era del tutto indifferente che fosse di
un paio di taglie superiore alla mia misura. Aveva tutto quello di cui c’era
bisogno: era blu, con uno sgargiante scudetto dell’agenzia spaziale e la
dicitura PARABOLIC FLIGHT CAMPAIGN. Era perfetta! La generosa quantità di
sacchetti per il mal d’aria che riempiva la maggior parte delle decine di
tasche della tuta mi provocò soltanto un leggero sorriso.
     Lo scudetto dell’ultima missione dello Shuttle Endeavour, che ha ospitato un esperimento
    del nostro laboratorio.


    Durante il primo volo – una campagna di voli parabolici ne prevede tre,
in giorni successivi – avrei dovuto valutare il funzionamento degli
strumenti e, se tutto avesse funzionato a dovere, cosa molto dubbia, avrei
potuto fare qualche esperimento. L’aereo decollò e si portò subito
sull’Atlantico, dove sarebbe iniziata la sequenza di trenta parabole. Durante
ognuna avremmo avuto circa venti secondi di assenza di gravità.
    Ciascuna parabola inizia con una fase di ascensione in cui l’aereo sale
per circa trenta secondi a un’inclinazione di circa quarantacinque gradi, con
una velocità elevatissima e sottoponendo i passeggeri a un’accelerazione di
quasi 2 g (è come se si pesasse il doppio). Al culmine dell’accelerazione il
pilota smette di alimentare i motori e comincia il cosiddetto volo balistico,
in cui l’aereo diventa un proiettile sparato nell’atmosfera e inizia l’assenza
di peso. La transizione da gravità doppia a gravità zero è immediata. Non
fai nemmeno in tempo a dire: «Che ca… volo!???» che la magia accade. Il
corpo si stacca da terra e inizia a fluttuare nell’aria. Sopra e sotto perdono di
significato e ogni movimento diventa innaturale. Alcuni paragonano
l’assenza di gravità al galleggiare nell’acqua, altri alla caduta da un
precipizio. È una sensazione che non si può descrivere, perché non
 assomiglia a nulla che un essere vivente abbia mai provato nel corso della
sua esistenza. È un’impressione così nuova che, durante la notte successiva
al volo, chi ha sperimentato l’assenza di gravità per la prima volta sogna
spesso di ripeterla. È il cervello che cerca di ordinare questa anomala
sensazione nel quadro delle nostre passate esperienze. Fatto sta che è
piacevolissimo. Non avere peso! Fluttuare nell’aria, camminare sul soffitto
dell’aereo, avvitarsi senza fine! Che meraviglia! La prima parabola, come
altre prime volte nella nostra vita, non si dimentica mai. Poi il pilota dà gas
ai motori e, da spirito che eri, ritorni a essere materia.


                                               Un apice radicale di mais posto su
                                               una matrice di microelettrodi, con i
                                               quali misurare i potenziali d’azione
                                               generati spontaneamente dalle
                                               cellule.








    Con mia grande sorpresa gli esperimenti andavano per il verso giusto e,
fin dalla prima parabola, benché avessi utilizzato il mio tempo quasi
esclusivamente per giocare con l’assenza di peso, i computer iniziarono a
registrare dei significativi potenziali d’azione (segnali elettrici simili a
quelli che si propagano tra i neuroni del nostro cervello) generarsi proprio
nella zona che avevamo previsto, e da lì trasmettersi alle regioni vicine
dell’apice radicale. Non lo sapevo ancora, ma stavamo misurando quelli che
 poi risultarono essere i più veloci segnali prodotti da una pianta in risposta
all’assenza di gravità! Appena un secondo e mezzo dopo l’inizio della
microgravità, i potenziali di azione si producevano nella radice e si
spostavano verso le regioni adiacenti. Un risultato eccezionale: fino ad
allora il segnale più veloce mai registrato era stata una variazione di pH che
avveniva circa dieci minuti dopo l’inizio della microgravità.
     Ancora una volta le piante dimostravano di possedere capacità di senso
di gran lunga superiori a quanto avessimo mai immaginato. Sapere che la
radice rispondeva così velocemente ai cambiamenti della gravità apriva
nuove prospettive. Avevamo forse trovato il primo evento che, attraverso
una moltitudine di adattamenti fisiologici successivi, permetteva alla pianta
di adeguarsi a condizioni di gravità diverse da quella terrestre. Un primo
passo che, insieme alle scoperte di tanti altri scienziati impegnati nello
studio della biologia spaziale, permetterà un giorno non lontano di capire
come le piante, maestre della resistenza e dell’adattamento, possono
adeguarsi anche all’assenza di gravità.
     Con stupore guardavo i segnali ripetersi con regolarità a ogni successiva
parabola. Fu un momento di pura felicità. Nello stesso giorno e nello stesso
volo avevo per la prima volta fluttuato senza peso e registrato il più veloce
segnale conosciuto emesso da una pianta in risposta a una diminuzione di
gravità. Questi sono i momenti che ogni scienziato sogna. Ovviamente, la
felicità è questione di fuggevoli momenti, non è uno stato stabile della
materia. I problemi iniziarono tutti insieme intorno alla ventesima parabola
e, in men che non si dica, trasformarono la giornata perfetta in un incubo.
     Eccomi per la prima volta in assenza di gravità, su un volo parabolico organizzato
    dall’Agenzia spaziale europea.


     L’assenza di gravità è un affare per luoghi immacolati: in microgravità
qualunque oggetto, sporcizia compresa, affrancato dalla schiavitù del peso
diventa libero di fluttuare nell’aria. Fin dalla prima parabola, all’inizio della
fase di microgravità, la magica atmosfera chagalliana di tanti scienziati
ritornati bambini e svolazzanti all’interno di un aereo è rovinata
dall’emersione degli oggetti più eterogenei, con i quali mai vi sareste
aspettati di scontrarvi in volo: cacciaviti (pericolosissimi per la loro spiccata
attitudine a infilarsi negli occhi dei fluttuanti), viti, bicchieri, calzini,
fazzoletti usati e appallottolati, lattine vuote, gli orecchini smarriti giorni
prima da una ricercatrice francese e, infine, trucioli, trucioli a non finire: di
ferro, di alluminio, di acciaio, di ottone e di ogni altro materiale vi possa
venire in mente, fastidiosi residui della preparazione degli esperimenti.
     Non eravamo affatto pronti a tali condizioni ambientali: i gruppi più
esperti avevano protetto tutto ciò che poteva essere danneggiato dai trucioli
metallici con opportune reti a maglia molto fine. Noi no. E così un
minuscolo pezzetto di metallo riuscì felicemente a entrare all’interno di uno
 dei computer addetti alla registrazione e a farlo scoppiare. Non ho idea di
quali siano le procedure da seguire in caso di esplosioni in assenza di
gravità. Nel nostro caso la detonazione, le fiamme conseguenti e la
nauseante puzza di materiale elettrico bruciato furono un po’ troppo per i
fragili nervi dei miei compagni di viaggio – già molto scossi dal succedersi
delle parabole – e li indussero a gesti sconsiderati. A dire il vero non è
proprio facile scappare in assenza di gravità: da un lato l’istinto ti urla di
correre a perdifiato; dall’altro, l’effetto che si ottiene è un mulinare
incontrollato di arti in movimenti scomposti, violente manate e scontri aerei
che non portano ad alcun significativo spostamento nella direzione voluta, e
che hanno come unico risultato quello di guastare irrimediabilmente i
rapporti con i colleghi.
    Terminata la fase degli insulti in decine di lingue diverse, quando fu
chiaro che l’esperimento esploso era il mio e che quindi mi si poteva con
una certa ragionevolezza imputare la colpa di tutto, diventai il responsabile
del disastro, il capro espiatorio e l’unico da biasimare. Sotto le occhiate
sprezzanti dei miei colleghi mi tornò in mente uno dei libri di Isaac Asimov
che avevo più amato in gioventù: Paria dei cieli. Il titolo si adattava
perfettamente alla mia situazione. Spento l’incendio e portati in salvo i
risultati ottenuti fino a quel momento, mi misi in disparte, il più lontano
possibile dal resto dell’equipaggio, con l’umiltà richiesta dalla mia nuova
condizione di paria. Non pensavo che la situazione potesse peggiorare. Mi
sbagliavo.
    Dopo decenni di quieta convivenza, senza aver mai sofferto di mal di
mare, mal d’aria e cose simili, il mio stomaco decise che era il momento
giusto per ricordarmi della sua esistenza. Ho spesso cercato di analizzare, in
seguito, cosa avessi sbagliato, ma è un po’ come Waterloo per Napoleone:
non sarebbe avvenuta la catastrofe se la combinazione di diversi fattori non
avesse determinato un corso degli eventi tale da condurre alla sconfitta
dell’imperatore dei francesi. Nel mio caso si erano combinati elementi
molto più banali: una colazione superabbondante a base di ogni bendidio
francese, fatta per seguire i consigli dei medici di bordo, di certo non aiutò
il mio stomaco abituato a non ingerire al mattino altro che caffè e, talvolta,
quando sono affamato, un paio di biscotti. Aggiungeteci l’agitazione per
l’incidente del computer esploso, l’inalazione dei mefitici vapori sprigionati
dalle parti carbonizzate, la stanchezza, il non aver chiuso occhio la notte
precedente, gli sguardi a metà fra lo sprezzo e la pietà dei colleghi e, non
 ultimo, il fatto che l’aereo continuasse ad andare senza sosta su e giù nel
cielo dell’Atlantico inanellando parabola su parabola. La tempesta perfetta,
l’effetto Waterloo, chiamatelo come volete: certo è che un minuto prima ero
lì a guardare con un sorrisino di superiorità i compagni di viaggio attaccati
ai loro sacchetti e, l’attimo dopo, ne condividevo il triste destino.
     Così finì la mia prima indimenticabile esperienza con l’assenza di peso.
Nei giorni successivi, con un computer di riserva e le reti intorno agli
strumenti, tutti gli esperimenti funzionarono a meraviglia. Alla fine la
sperimentazione in volo parabolico fu un successo dal punto di vista
scientifico: riuscimmo a dimostrare che la radice rispondeva alla gravità
con tempi molto più rapidi di quanto si pensasse fino ad allora, e che i venti
secondi di microgravità garantiti da ogni parabola erano più che sufficienti
per studiare i primi segnali della catena segnalatoria di risposta alla
microgravità nelle piante. I dati raccolti durante quella prima campagna
dimostrarono l’estrema reattività delle piante e contribuirono a convincere
la comunità scientifica e le agenzie spaziali che esse erano soggetti
sperimentali più che adatti alle condizioni di studio dei voli parabolici.
     Negli anni successivi ho partecipato ad altre campagne simili, alcune
ancor più ricche di risultati. Ma quella prima volta, con i suoi disastri, le
indescrivibili sensazioni, l’inesperienza, i risultati scientifici e la generale
incoscienza, rimarrà sempre nel mio ricordo, insieme ad altre «prime»,
come una specie di campagna pubblicitaria su quanto possa essere
meravigliosa la vita di uno scienziato.
 Riferimenti bibliografici
E.E. Aldrin, N. Armstrong, M. Collins, First on the moon. A voyage with
   Neil Armstrong, Michael Collins and Edwin E. Aldrin, Jr., Little, Brown
   and Company, New York 1970.
I. Asimov, Pebble in the Sky, Doubleday, New York 1950 (trad. it. Paria dei
    cieli, Mondadori, Milano 2015).
P.W. Barlow, Gravity perception in plants. A multiplicity of systems derived
    by evolution?, «Plant, cell & environment», 18 (9), 1995, pp. 951-962.
S.I. Bartsev, E. Hua, H. Liu, Conceptual design of a bioregenerative life
    support system containing crops and silkworms, «Advances in space
    research», 45 (7), 2010, pp. 929-939.
S. Mancuso et al., Root apex transition zone. A signalling-response nexus in
    the root, «Trends in plant science», 15 (7), 2010, pp. 402-408.
S. Mancuso et al., Gravity affects the closure of the traps in Dionaea
    muscipula, «Biomed research international», 2014, consultabile al sito
    www.hindawi.com/journals/bmri/2014/964203/.
S. Mancuso et al., The electrical network of maize root apex is gravity
    dependent, «Scientific reports», 5 (7730), 2015.
                                           IX
                 Vivere senza acqua dolce








Uno scorcio del Nevada, uno Stato in gran parte semiarido e frammentato da numerose catene
montuose.
    OCEANO: CORPO D’ACQUA OCCUPANTE CIRCA DUE TERZI DI    UN MONDO
FATTO PER L’UOMO – CHE NON HA LE BRANCHIE.
   (Ambrose Bierce, The unabridged devil’s dictionary)


   L’ACQUA È LA SOSTANZA DA CUI TRAGGONO ORIGINE TUTTE LE COSE; LA
SUA SCORREVOLEZZA SPIEGA ANCHE I MUTAMENTI DELLE COSE STESSE.
QUESTA CONCEZIONE DERIVA DALLA CONSTATAZIONE CHE ANIMALI E PIANTE
SI NUTRONO DI UMIDITÀ, CHE GLI ALIMENTI SONO RICCHI DI SUCCHI E CHE
GLI ESSERI VIVENTI SI DISSECCANO DOPO LA MORTE.


   (Talete)


  LAUDATO SI’, MI’ SIGNORE, PER SOR’AQUA,
LA QUALE È MULTO UTILE ET HUMILE ET PRETIOSA ET CASTA.


   (San Francesco d’Assisi, Laudes creaturarum, o Cantico di frate
Sole)
  La disponibilità di acqua dolce non è illimitata…
    Il 21 maggio 2005, in occasione della cerimonia di consegna delle
lauree presso il Kenyon College, lo scrittore americano David Foster
Wallace raccontava la seguente storiella: «Ci sono due giovani pesci, uno
vicino all’altro, che incontrano un pesce più anziano il quale, nuotando in
direzione opposta, fa loro un cenno di saluto e poi dice: “Buongiorno,
ragazzi. Com’è l’acqua oggi?”. I due giovani pesci continuano a nuotare
ancora per un po’, poi uno dei due guarda l’altro e gli chiede: “Ma cosa
diavolo è l’acqua?”».
    Il problema dell’acqua oggi ha molto a che fare con questo racconto.
Per la maggior parte dei Paesi occidentali l’acqua è un bene così facilmente
disponibile, piuttosto a buon mercato e, almeno ai nostri occhi,
praticamente inesauribile, che non ne riusciamo a riconoscere la vera
importanza. Anche l’economia classica percepiva il valore dell’acqua
pressappoco negli stessi termini. Scrive David Ricardo nei suoi Principi di
economia politica e dell’imposta (1817): «In base ai principi comuni della
domanda e dell’offerta nulla può essere dato in cambio per l’uso dell’aria e
dell’acqua o di qualsiasi altro dono della natura di cui esiste una quantità
illimitata. Il fabbricante di birra, il distillatore, il tintore, per la produzione
delle loro merci fanno uso incessante d’aria e d’acqua, ma queste non hanno
prezzo perché illimitata ne è la provvista».
    Negli ultimi anni è apparso sempre più evidente che a causa della
domanda crescente la scarsità di acqua dolce sta diventando un pericolo per
lo sviluppo sostenibile della società umana. Nel suo più recente rapporto
annuale sui rischi globali, il World economic forum cita la mancanza di
acqua dolce come la più importante minaccia in termini d’impatto
potenziale. Le prime conseguenze di prolungati periodi di siccità sono
purtroppo, e drammaticamente, già sotto i nostri occhi. Una ricerca
pubblicata dall’Università della California porta convincenti prove che la
terribile siccità (la peggiore mai registrata da che esistono misurazioni
strumentali) che, a partire dall’inverno 2006, per tre anni consecutivi, ha
colpito la Siria e la grande area della Mezzaluna fertile, dove l’agricoltura
 stessa è nata circa dodicimila anni fa, è stata una delle principali cause
scatenanti la guerra civile in Siria. La siccità proseguita per un periodo così
lungo ha inferto un colpo mortale all’attività agricola in un’area già
pesantemente limitata nelle produzioni da una cronica scarsità d’acqua
dolce, obbligando alla migrazione oltre un milione e mezzo di persone che
dalle aree rurali si sono spostate nella periferia dei grandi centri urbani, con
conseguenze catastrofiche.








   L’aridita dei suoli causata da siccità persistenti e dal cambiamento climatico è divenuta
   un’emergenza planetaria.


    L’acqua presente sul pianeta è per il 97 per cento acqua marina, e come
tale inutilizzabile per l’uomo, l’agricoltura e l’industria. L’intera domanda
di acqua per uso umano grava, quindi, sul restante 3 per cento. Se si
considera che un altro 1 per cento è inutilizzabile perché in forma di
ghiaccio ai poli, ne rimane a disposizione soltanto il 2 per cento, che deve
essere utilizzato per una popolazione mondiale in crescita costante e con un
continuo miglioramento dei propri standard di vita, che richiede sempre più
acqua per rispondere alle crescenti necessità della produzione industriale e
dell’agricoltura irrigua. In termini assoluti, a livello planetario e su base
annua, sulla Terra esisterebbe abbastanza acqua dolce da soddisfare questa
richiesta, ma le variazioni nel tempo e nello spazio della domanda di acqua
 e della sua disponibilità sono enormi. Così molte regioni del mondo in
particolari periodi dell’anno soffrono di scarsità d’acqua. In un certo senso
l’essenza stessa del problema di tale penuria è proprio lo sfasamento
geografico e temporale fra la domanda di acqua dolce e la sua disponibilità.
    Il problema dell’approvvigionamento di questa risorsa diventerà perciò
sempre più importante nel prossimo futuro, in conseguenza di una
popolazione mondiale prevista in crescita almeno fino al 2050, anno in cui
il pianeta raggiungerà la ragguardevole cifra di circa dieci miliardi di
persone. Queste persone avranno necessità di acqua dolce sia per il proprio
consumo personale sia, soprattutto, per la produzione del cibo necessario a
nutrirsi.
    Per rendere più comprensibili le dimensioni del problema,
immaginiamo che da ora al 2050 dovremo essere in grado di produrre cibo
a sufficienza per nutrire in più l’intera popolazione della Terra del 1960, che
era allora di circa tre miliardi di persone. In altri termini, nei prossimi
trent’anni ci troveremo nella necessità di dover sfamare un intero nuovo
pianeta. Visto da questa prospettiva, il problema appare nella sua vastità e –
per quanto io non sia affatto pessimista sulla possibilità di risolverlo –
anche nella sua gravità. Dovrebbe essere infatti evidente che un aumento
così sostenuto della popolazione, se non accompagnato da un drastico
cambiamento dei nostri modelli di produzione e consumo, potrebbe
risultare insostenibile per il pianeta.
    A rendere, se possibile, ancora più serio il problema della necessità di
nutrire altri tre miliardi di persone sono alcuni dati poco incoraggianti sulle
produzioni agricole. Il primo è che negli ultimi anni, in tutto il mondo, e
soprattutto nelle aree più sviluppate, si registrano forti rallentamenti nella
crescita delle rese. Il fenomeno è di tale rilevanza da rendere necessaria
un’ulteriore precisazione sulle sue cause. Com’è ovvio, a fronte di una
richiesta crescente di alimenti, le possibilità di intervento sono soltanto due:
aumento delle rese di produzione e/o ampliamento delle terre messe a
coltura. Nell’ultimo decennio, pur con una crescita costante delle rese a
livello mondiale, come ho detto, si è assistito al preoccupante fenomeno
dell’arresto delle rese nei Paesi più sviluppati. Una delle possibili
spiegazioni – come sostenuto da numerosi studi – risiede nel fatto che le
rese agricole si avvicinano, in molte regioni ad agricoltura evoluta, al
massimo biofisico di resa della coltura in questione. Ciò sarebbe vero per il
 riso in Cina e Giappone, il grano nel Regno Unito, Germania e Paesi Bassi
e il mais in Italia e Francia.
     Un altro fattore è sicuramente da imputare ai cambiamenti climatici in
atto. Uno studio di Navin Ramankutty (docente di sicurezza alimentare
globale e sostenibilità presso l’Università della British Columbia, in
Canada), apparso nel 2016, ha quantificato per la prima volta con chiarezza
il costo globale dei disastri legati al clima nella seconda metà del XX
secolo. Studiando 2800 disastri idro-meteorologici, siccità ed eventi termici
estremi, avvenuti fra il 1964 e il 2007 in 177 Paesi, è emerso che tali
fenomeni sono responsabili per lo stesso periodo di riduzioni della
produzione cerealicola (ricordo che oltre il 70 per cento delle calorie
consumate dall’umanità derivano da cereali) quantificabile intorno al 10 per
cento.
     Non solo: nelle nazioni più sviluppate tali fenomeni hanno causato una
riduzione quasi doppia rispetto ad agricolture meno avanzate. In Australia,
America settentrionale ed Europa i livelli di raccolta sono diminuiti in
media del 19,9 per cento a causa della siccità, ovvero circa il doppio della
media globale. La differenza sembra sia dovuta alla maggiore uniformità
delle coltivazioni industriali dei Paesi avanzati. In un certo senso ciò
conferma l’evidenza sperimentale dei pericoli legati alla perdita delle
diversificazioni colturali. Dato che tutti i cereali dell’America settentrionale
sono coltivati in enormi aree in maniera totalmente uniforme per quanto
riguarda specie e metodi di coltivazione, se per qualche motivo un fattore
imprevisto danneggia una coltura, tutta la produzione ne soffrirà. Al
contrario, in gran parte dei Paesi in via di sviluppo, i cereali risultano da un
mosaico di piccoli campi e colture diverse. Alcune di queste possono essere
danneggiate, ma altre riescono a sopravvivere.
    Le alofite sono piante resistenti al sale che riescono a crescere utilizzando soltanto acqua
   marina. Il loro studio potrebbe essere fondamentale per la comprensione della resistenza
   alla salinità.


    L’aumento degli eventi estremi è una delle conseguenze più evidenti dei
cambiamenti climatici, e tutte le proiezioni suggeriscono che nel prossimo
futuro andremo incontro a un ulteriore aumento in numero e intensità.
Dobbiamo, quindi, aspettarci nuove diminuzioni delle rese negli anni a
venire.
    Se queste ultime non aumentano – e anzi in molti casi, in conseguenza
dei mutamenti climatici, diminuiscono – l’unica soluzione possibile per
sopperire alla crescente richiesta di alimenti sembra quella di mettere a
coltura nuove terre. Ciò, tuttavia, presenta non poche complicazioni. Come
mai? Iniziamo con il dire che banalmente ogni deforestazione a favore della
coltivazione di piante a scopo alimentare non è più tollerabile. Così si
distruggerebbero aree fondamentali per l’equilibrio del nostro pianeta, al
solo fine di ottenere campi che presto diminuirebbero il loro potenziale
produttivo diventando in breve tempo completamente sterili. Il gioco non
vale la candela: l’effetto negativo delle deforestazioni sul clima – e di
conseguenza sulle rese agricole – è molto superiore al temporaneo aumento
delle produzioni dovuto all’ampliamento delle coltivazioni. Qualunque
 politica che immagini di risolvere il problema alimentare con la
deforestazione e la messa a coltura di enormi territori avrebbe conseguenze
catastrofiche per l’intero pianeta.
    Inoltre, un gran numero di terre potenzialmente coltivabili in realtà non
lo sono per varie ragioni, spesso aggravate dall’opera dell’uomo. È il caso
dei terreni salini che sarebbero perfettamente coltivabili se soltanto non
fossero tossici per le alte concentrazioni di sale.
    La salinità dei suoli è un problema la cui entità è poco nota. Si stima che
3,6 dei 5,2 miliardi di ettari delle zone aride usati per l’agricoltura in tutto il
mondo siano salini. Quasi il 10 per cento della superficie terrestre (950
milioni di ettari), e il 50 per cento di tutte le terre irrigue (230 milioni di
ettari) nel mondo, ha problemi di salinità. Le perdite annuali globali nella
produzione agricola dovute a salinità superano i dodici miliardi di dollari e
sono in continuo aumento. Anche nel caso dei suoli salini i cambiamenti
climatici hanno, purtroppo, un effetto negativo: l’innalzamento del livello
del mare, sia per l’infiltrazione di acqua salata nelle falde d’acqua dolce sia
direttamente attraverso l’ingresso nei terreni costieri, determina un continuo
aumento dell’estensione del problema.








    Le Cactaceae si sono evolute per sopravvivere in zone aride in cui la disponibilità di acqua
    dolce è molto limitata.
     I suoli facilmente coltivabili, alla fine, non sono così tanti come
sembrerebbe a prima vista. Al contrario, sono rari e oggetto del desiderio di
molti, tanto da generare il desiderio dell’accaparramento di terreni
potenzialmente coltivabili da parte di governi preoccupati di mantenere la
propria sicurezza alimentare. Il fenomeno, in crescita, e le sue dimensioni
destano forte apprensione. Dal 2000 al 2012 sono stati registrati contratti
per lo sfruttamento di circa 83 milioni di ettari – che rappresentano oltre il 2
per cento delle terre coltivabili nel mondo – perlopiù in Paesi africani come
il Sudan, la Tanzania, l’Etiopia e la Repubblica Democratica del Congo.
Ampie zone dell’Africa, dell’America latina e del Sud-est asiatico hanno
subito la stessa sorte, e negli ultimi anni il fenomeno si sta espandendo
anche ad ampie aree dell’Europa.
    La sicurezza alimentare è il vero problema del XXI secolo. Come
riuscire a garantire cibo a sufficienza per una popolazione in continua
crescita? Come farlo, nonostante la disponibilità di terreni produttivi e
risorse idriche sia in drammatica contrazione? Per dare una risposta a queste
urgenze, senza incidere ulteriormente sulle risorse del pianeta e senza
aggravare la già delicata questione climatica, sarà necessaria una
rivoluzione nel nostro modo di intendere la produzione agricola. Una
possibile soluzione, in grado di soddisfare la nostra crescente richiesta di
cibo e che rispetta anche i vincoli posti dalla questione ambientale, potrebbe
essere questa: spostare parte della nostra capacità produttiva negli oceani.
Sembra, a prima vista, un’affermazione fantascientifica, ma se
l’analizziamo con attenzione vediamo che non c’è niente di inverosimile in
essa. Il 97 per cento dell’acqua del pianeta è salata, i due terzi del globo
sono ricoperti d’acqua: gli oceani, non ho alcun dubbio, saranno la nostra
nuova frontiera molto prima che lo diventino improbabili oggetti
extraterrestri. Per farlo dovremo ovviamente superare difficoltà tecniche e
ampliare il numero di specie vegetali che utilizziamo nella nostra dieta,
includendo piante che sono più tolleranti alla salinità. Sono problemi minori
e rientrano ampiamente nelle nostre capacità di risoluzione.
 Negli ultimi tempi, per opera
dell’uomo e dei cambiamenti
climatici, i terreni salini stanno
aumentando. L’innalzamento del
livello del mare rende ogni anno
saline, e quindi sterili, grandi
superfici prima fertili.
 Vivere di acqua salata
     Un’agricoltura adattata a livelli più alti di salinità potrebbe
rappresentare una risposta concreta al declino della disponibilità di acqua
dolce in agricoltura, e favorire la coltivazione anche in terreni ad alta
salinità. Tutte le colture convenzionali sono sensibili al sale. Anche le
specie cosiddette tolleranti, che sono comunque poche, sopportano al
massimo un’irrigazione di acqua dolce miscelata con un 30 per cento di
acqua marina. Al di sopra di tali concentrazioni si hanno forti riduzioni di
resa, a causa di fenomeni di tossicità per la pianta. Per decenni un
consistente numero di ricercatori ha cercato di migliorare la tolleranza al
sale delle piante più comunemente coltivate. Purtroppo con scarsissimi
risultati.
     Benché si siano tentate le più diverse strategie di potenziamento, sembra
molto difficile al momento prevedere uno sviluppo di colture convenzionali
capaci di crescere in ambienti salini. Per trovare idee nuove in
quest’ambito, negli ultimi anni si è iniziato a guardare a un gruppo di piante
che hanno risolto da sé il problema di crescere in aree ad alta salinità. Si
tratta delle cosiddette alofite (dal greco alo, sale, e fito, pianta), autoctone di
zone naturalmente saline (deserti salati, zone costiere, lagune salmastre
eccetera) in grado di crescere e riprodursi in terreni che ucciderebbero ogni
altra specie. L’addomesticamento e l’introduzione in coltivazione di queste
piante, molte delle quali commestibili per l’uomo e per gli animali,
permetterebbe l’uso a scopi irrigui dell’acqua salmastra e marina, e
renderebbe produttive le aree costiere o comunque affette da alta salinità.
Inoltre, lo studio della vasta gamma di adattamenti morfologici, fisiologici e
biochimici che permette alle alofite di resistere al sale potrebbe rivelarci
qualche soluzione possibile per rendere tolleranti anche le piante comuni.
     Immaginate se alofite – o comunque piante abbastanza tolleranti al sale
– potessero essere coltivate in fattorie galleggianti sul mare. Senza
preoccupazioni di spazio o di acqua, il problema della sicurezza alimentare
potrebbe essere risolto per sempre.
 Jellyfish Barge – la serra galleggiante
    Un paio di anni fa, in occasione di una manifestazione organizzata da
Ilaria Fendi presso la sua tenuta dei Casali del Pino a Roma, conobbi
Cristiana Favretto e Antonio Girardi, una giovane coppia di architetti con
un forte interesse per il mondo vegetale come fonte di ispirazione
tecnologica. Questa coppia, affiatata sia professionalmente sia nella vita,
durante gli ultimi anni si era dedicata con risultati molto originali alla
trasposizione nel mondo dell’architettura di alcuni concetti di base del
mondo vegetale. Gli interessi in comune, l’eccentricità visionaria dei loro
progetti e l’istintiva simpatia che i due ragazzi suscitavano ci portarono
naturalmente a discutere delle nostre rispettive esperienze, e dei progetti in
corso. Venni così a conoscenza di Jellyfish. Antonio e Cristiana stavano
sviluppando l’idea di una serra galleggiante, in grado di trasformare l’acqua
salata in acqua dolce e utilizzarla per irrigare le piante al proprio interno.
Nei loro suggestivi bozzetti preliminari, la serra era costituita da una cupola
trasparente dalla cui base si dipartivano dei lunghi canapi – necessari ad
assorbire l’acqua salata – che, come tentacoli, si immergevano nell’acqua.
Le sue forme ricordavano così da vicino il corpo di una medusa che
chiamarla Jellyfish (medusa, in inglese) era stata per loro quasi una scelta
obbligata. Trovai l’idea non solo affascinante, ma soprattutto un
fondamentale passo in avanti nella direzione di quelle fattorie del mare cui
pensavo da tempo.
    Iniziammo a esaminare i molti problemi tecnici da risolvere, e a
chiederci se fosse plausibile tentare di tradurre l’idea in un prototipo reale e
funzionante. Li invitai a venirmi a trovare a Firenze presso il Linv per
approfondire la discussione e cercare il modo più efficiente di collaborare.
Per settimane, ragionando su come rendere Jellyfish la serra del futuro,
aggiungemmo sempre più requisiti a quello che questa minuscola fattoria
del mare avrebbe dovuto fare. Alla fine ne risultò un progetto affascinante e
molto ambizioso. Il nostro proposito era creare un sistema autonomo per la
produzione di alimenti vegetali che non richiedesse alcun terreno
coltivabile, non consumasse neanche una goccia di acqua dolce e fosse
 alimentato soltanto da energia solare o da altre forme di energia pulita come
vento e moto ondoso. Non ci saremmo accontentati di nulla di meno.
Volevamo creare una specie di miracolo in grado di produrre alimenti senza
consumare risorse. Jellyfish doveva essere il nostro contributo alla
risoluzione del problema della sicurezza alimentare nel nostro pianeta.
Perciò aggiungemmo alla parola jellyfish la parola barge (zattera). Jellyfish
Barge (JB) sarebbe stata la scialuppa di salvataggio che avrebbe permesso
la produzione di cibo anche nelle condizioni più catastrofiche.








   Insalate in crescita all’interno di Jellyfish Barge: la serra galleggiante permette la
   produzione di ortaggi senza consumare acqua dolce.


     Intendiamoci: produrre senza consumare risorse è un po’ la pietra
filosofale della produzione sostenibile. È un obiettivo molto difficile da
raggiungere; una sfida quasi impossibile. All’inizio, nonostante la buona
volontà e il lavoro incessante del team che avevamo creato – ad Antonio e
Cristiana si erano aggiunte Elisa Azzarello, Elisa Masi e Camilla Pandolfi,
per aiutarci nella realizzazione del progetto – non riuscivamo a far quadrare
le molteplici necessità. Si trovavano risposte ad alcuni requisiti, ma non a
tutti contemporaneamente; era possibile non usare acqua dolce, ma solo
utilizzando tanta energia, e se volevamo servirci di poca energia non
potevamo farlo con una coltura idroponica (ovvero la coltivazione delle
 piante in un liquido nutritivo). Più il tempo passava più ci sembrava che il
nostro visionario progetto non fosse realizzabile. Inoltre, per non farci
mancare niente, c’eravamo posti un ulteriore vincolo: ogni componente di
Jellyfish Barge sarebbe dovuto essere completamente riutilizzabile e, ove
possibile, ottenuto attraverso il riciclo.
    Nei mesi successivi i tanti problemi su cui lavoravamo iniziarono a
sembrarci irrisolvibili. Ogni tentativo portava sempre allo stesso deludente
risultato. Per un po’ continuammo a girare attorno ai tanti aspetti del
progetto in maniera del tutto inconcludente. Eravamo bloccati dai molti
vincoli esistenti e non sapevamo come venirne fuori, fin quando non
decidemmo di ritornare alla nostra idea originaria: ispirarci al mondo
vegetale; trovare nella natura la soluzione ai problemi tecnologici che ci
assillavano.
    Antonio e Cristiana ridisegnarono Jellyfish in modo che rispondesse
anche strutturalmente al modello di base secondo il quale è costruita una
pianta. Il primo passo fu rendere Jellyfish modulare. Proprio come una
pianta è costituita da moduli che si ripetono in funzione delle dimensioni,
così anche Jellyfish doveva essere in grado di funzionare sia da sola (come
una singola serra galleggiante autonoma), sia in insiemi sempre più grandi
adatti alla produzione di grandi quantità di piante. La forma di base del
singolo modulo divenne l’ottagono, la figura geometrica perfetta per una
buona gestione dello spazio e che garantiva il mantenimento di spazi liberi
per il trasporto o le operazioni comuni qualora più moduli si fossero uniti
insieme.
                                               Il primo prototipo di Jellyfish
                                              Barge aveva la struttura portante
                                              interamente realizzata in legno ed
                                              era in grado di produrre ortaggi
                                              senza utilizzare acqua dolce, suolo
                                              o energia diversa da quella solare.








     Alla natura e alle piante ci ispirammo anche per la progettazione del
componente che più ci dava filo da torcere: il sistema di dissalazione
dell’acqua marina. Mi tornarono in mente le parole con cui, nel Codice
atlantico, Leonardo presenta una succinta descrizione del ciclo dell’acqua:
«Sicché si può conchiudere che l’acqua vadi dai fiumi al mare e dal mare ai
fiumi». Ora, se pensiamo al ciclo naturale dell’acqua, ci accorgiamo che è
anche un potente desalinizzatore. Quando evapora dal mare, lascia i sali
disciolti nell’acqua rimasta allo stato liquido. Così, quando il vapore
acqueo, formate le nuvole, si ricondensa e precipita sulla terra sotto forma
di pioggia, questa sarà costituita da acqua dolce. Attraverso l’evaporazione
alimentata dal sole si desalinizzano ogni giorno enormi quantità di acqua.
Le piante partecipano a questo ciclo naturale attraverso la traspirazione di
acqua da parte della chioma. Foreste come quella amazzonica traspirano in
tali quantità da influire in maniera significativa sulla formazione del clima
del pianeta, e alcuni alberi come le mangrovie sono in grado di traspirare
direttamente l’acqua di mare.
    La pianta ottagonale di un edificio di architettura romanica. Castel del Monte in Puglia, il
   Battistero di Firenze e la casa di Thomas Jefferson in Virginia sono tra gli esempi più noti
   di pianta a ottagono.


     Individuammo, quindi, nella dissalazione solare il sistema più idoneo a
produrre l’acqua dolce necessaria. Si tratta di un procedimento
incredibilmente semplice: l’acqua evapora sotto l’azione del sole, e poi
passa allo stato liquido attraverso la condensazione in un ambiente più
fresco. Il processo, come scoprimmo nel corso del nostro lavoro, era stato
utilizzato dai soldati americani durante la Seconda guerra mondiale per
ottenere l’acqua dolce anche nei casi più disperati, come quello classico e
letterario di sopravvivenza su un’isola deserta priva di sorgenti di acqua
dolce. L’esercito americano aveva addirittura prodotto uno speciale kit che,
sfruttando i raggi del sole tropicale, era in grado di ricavare dall’acqua
marina tutta l’acqua potabile necessaria per la sopravvivenza di una
persona. Per un certo tempo, cercammo anche di procurarci uno di questi
kit, ma senza successo. Comunque il principio di funzionamento era molto
 chiaro e, in breve tempo, riuscimmo a progettare dei dissalatori che,
utilizzando il riscaldamento solare, erano in grado di produrre alle latitudini
del Mediterraneo oltre duecento litri di acqua dolce al giorno; più che
sufficienti per la necessità del sistema di idroponica che avrebbe permesso
la crescita delle piante nella serra.
     Risolti i problemi della produzione di acqua eravamo pronti per la
costruzione del primo prototipo. Ma per farlo dovevamo trovare un
mecenate che credesse nel progetto. Fu un’impresa più facile del previsto:
Jellyfish piaceva a tutti, e l’importanza di produrre alimenti senza utilizzare
risorse apprezzabili era più che evidente. La Fondazione Cassa di risparmio
di Firenze, cui il progetto era molto piaciuto fin dall’inizio, diventò il nostro
principale supporter finanziario.
     In poco tempo realizzammo il primo prototipo funzionante. Tutto
procedeva perfettamente. La serra galleggiava, il sistema di coltivazione
idroponica teneva, l’acqua era ricavata dai dissalatori nelle quantità
necessarie. L’unico inconveniente era la qualità dell’acqua, che era troppo
pura per i nostri scopi. Quella prodotta per dissalazione solare, infatti, è
paragonabile ad acqua distillata, e non contiene alcun elemento minerale.
Per ovviare a questa complicazione, e nello stesso tempo aumentare la
scorta utilizzabile, mescolavamo l’acqua prodotta dai dissalatori con un 10
per cento di quella prelevata dal mare. In questa maniera si arricchiva dei
sali minerali contenuti nell’acqua di mare, senza indurre alcun fenomeno di
tossicità nelle colture. Jellyfish iniziò brillantemente a funzionare e a far
crescere verdure a pieno ritmo. In un mese la serra galleggiante produceva
circa cinquecento cespi d’insalata pronti per il consumo, e in tanti si
accorsero che coltivare ortaggi senza consumare alcuna risorsa non era
affatto una chimera. Un’idea visionaria aveva trovato la sua applicazione
concreta. Le piante cresciute nella serra erano il nostro contributo a un
futuro sostenibile.
     Jellyfish Barge è stato uno dei progetti italiani presentati all’Expo di
Milano nel 2015, e centinaia di migliaia di persone hanno avuto modo di
vederla galleggiare e di visitarla nella ex darsena del capoluogo lombardo.
È stata esposta in tante città del mondo e ha vinto numerosissimi premi
internazionali, alcuni dei quali molto importanti promossi dalle Nazioni
Unite. Inoltre è davvero bella, come testimoniano i premi che ha vinto
anche dal lato architettonico; eppure, non sembra interessare gli investitori.
Sebbene riesca nell’apparente miracolo di produrre ortaggi senza
 consumare alcuna risorsa, al mercato non sembra importare molto. Come
disse una volta un mio collega, non senza una certa punta di soddisfazione:
«I progetti o vincono i premi o vanno sul mercato». E sembra che JB sia
destinata soltanto a vincere premi.








   Il sistema idroponico all’interno di Jellyfish Barge permette di aumentare l’efficienza
   produttiva dell’acqua dissalata dalla serra.


     È un peccato. Sicuramente Jellyfish può essere migliorata, resa più
efficiente e produttiva, ma la cosa fondamentale è che funziona. Vi rendete
conto di ciò che significa produrre alimenti senza che sia necessario del
suolo fertile, senza che ci sia bisogno di acqua dolce e senza che serva altra
energia oltre a quella solare? Mi sarei immaginato file d’imprenditori
interessati a sviluppare l’idea fuori dalla porta del laboratorio. Tutti noi ce
lo aspettavamo. Era stato facile trovare un mecenate che credesse nell’idea
all’inizio dell’avventura, pensavamo sarebbe stato ancora più facile trovare
qualche imprenditore illuminato ora che avevamo dei prototipi funzionanti
e mille premi. Invece, quasi nulla. Sì, qualcuno si è mostrato interessato, ma
non è durato molto. Colpa nostra di sicuro, ma avere a che fare con il
mercato è faticoso. Si tratta di un mondo chiuso, liturgico, spesso
provinciale e con richieste che spaventano la maggior parte dei ricercatori.
     Ad esempio, oggi non vai da nessuna parte senza un business plan. Te
lo chiedono prima di sapere come ti chiami. «Non ha un business plan?»
Dopo un primo attimo d’incredulità nel trovarsi davanti a qualcuno che
circola senza un business plan, i più cortesi scuotono sconsolati la testa e
allargano le braccia in una chiara mimica di impossibilità, anche volendo,
ad aiutarti. Ma i garbati sono pochi, la maggior parte, lo vedi benissimo,
non riesce a mascherare il disprezzo. Ma come? Ti presenti, rubando interi
minuti del loro preziosissimo tempo – che, ricordiamolo sempre, è denaro –
e non hai un business plan? Abbiamo almeno un elevator pitch? Cosa? Mi
auguro sappiate cos’è un elevator pitch: non saperlo vi impedirebbe per
sempre di far parte del gran mondo degli affari, relegandovi al ruolo di
poveri, ingenui spettatori. Io, ovviamente, non lo sapevo, ma siccome mi
piace studiare mi sono informato.
    Dunque, il concetto è che voi siate in grado di riassumere la vostra idea
in un tempo variabile da uno a due minuti, ossia il tempo che un ascensore
impiega a terminare il suo tragitto. Immagino si tratti di un ascensore da
grattacielo americano. Il mio, a Firenze, ci impiega venti secondi per
portarmi al quarto piano, ed è lento. «Perché l’ascensore?» vi chiederete. Io
me lo sono chiesto. Sembra che la ragione sia da ricercare nel fatto che
potreste incontrare qualcuno d’importante in ascensore con cui parlare della
vostra idea. In questo senso Wikipedia è illuminante: «Il termine stesso
deriva da uno scenario di un incontro casuale con una persona importante in
ascensore. Se la conversazione in quei pochi secondi è stata interessante e
di valore aggiunto potrebbe terminare con uno scambio di biglietti da visita
o con un appuntamento». Cavolo! Prendere un ascensore negli Stati Uniti
sembrerebbe essere un’esperienza eccitante. Non sai mai chi potresti
incontrare. Ma in Italia? Chi volete che incontri, d’importante, in
ascensore? Io, ad esempio, lo prendo soltanto quando torno a casa per salire
al quarto piano dove abito, e non sempre, perché spesso prendo le scale per
fare un po’ di moto. Non lo uso mai in discesa, perché dal quarto piano
faccio prima a piedi e, in ogni caso, conosco tutti nel palazzo e nessuno
potrebbe mai finanziarmi Jellyfish.
    Ma poi, secondo voi, qualcuno avrà mai fatto un vero elevator pitch nel
posto canonico dove si dovrebbe fare? Io mi auguro di no. Ve lo
immaginate? Uno sale in ascensore e invece di star zitto o, se proprio è
espansivo, iniziare un venti secondi di classica conversazione sul tempo, vi
guarda, pensa che siate importante, magari perché siete vestito per andare
 alla cresima di vostra nipote, e attacca a sciorinarvi idee, cifre, ipotesi di
mercato, statistiche a una velocità di mille parole al minuto. Non so negli
Stati Uniti, ma qui a Firenze ci si spaventerebbe molto. Cerco di
immaginarmi una situazione in cui avere un elevator pitch potrebbe
servirmi, ma non mi viene in mente nulla. Magari un bus pitch, un tram
pitch, un coffee pitch, addirittura un supermarket line pitch, potrei capirli;
un elevator pitch, no. Non c’è una sola eventualità nella vita in cui potrebbe
esservi utile. Mai.
    Eppure tutti ve lo chiedono. C’è di che pensare a come alcuni concetti si
impongano nonostante la loro palese inutilità. Tu vai a spiegare a qualcuno
che hai qualcosa che produce roba da mangiare senza utilizzare alcuna
risorsa; ti aspetteresti come minimo un cortese interesse, almeno quella
gentilezza che si dovrebbe avere verso le persone non proprio sane di
mente, e invece questo, senza batter ciglio, ti chiede business plan ed
elevator pitch. Anche se non siete in un ascensore, ma in un comodissimo
ufficio, e colui che vi sta davanti ha magari l’intera mattinata libera e
potrebbe tranquillamente dedicarvi cinque minuti mentre gli spiegate per
bene come funziona la faccenda… No: è necessario che tu abbia l’elevator
pitch.
    È troppo! Ci abbiamo provato, e abbiamo perso molto tempo: abbiamo
anche preparato un bellissimo elevator pitch e un buon business plan, non
volevamo sottrarci a tali richieste, ma le difficoltà sono rimaste insuperabili.
Vi farò un solo esempio: nel business plan appariva che produrre un cespo
di insalata con Jellyfish costava, ovviamente, più che produrlo in una
normale serra. Non molto, ma un po’ di più sì. È ovvio che sia così: se nel
prezzo del cespo d’insalata prodotto in una normale serra si tenesse conto
anche dei costi per l’ambiente e delle risorse consumate, allora il bilancio
sarebbe molto diverso e di gran lunga favorevole al cespo d’insalata
prodotto con Jellyfish. Ma questo non interessa a nessuno. L’ambiente in
cui viviamo, il nostro intero pianeta in un certo senso, è gratuito. Come
l’acqua o l’aria per Ricardo nel 1817. Nulla è cambiato in due secoli.
Consumare le risorse di tutti si può certo fare gratuitamente, e senza
business plan. Quello che interessa al mercato è un sistema che permetta di
aumentare i profitti, non qualcosa che faccia mangiare le persone senza
consumare le risorse del pianeta. Questa è roba da fricchettoni, al massimo
da papa Francesco, non da posati signori del denaro. Comunque sia, noi non
 ci scoraggiamo; prima o poi, inevitabilmente, servirà coltivare il mare per
produrre cibo. Sappiate che Jellyfish Barge è già pronta e funzionante.
 Riferimenti bibliografici
 


























































MODI DI ESSERE 
Animali, piante e computer: al di là dell’intelligenza umana Traduzione di Roberta Zuppet


Introduzione 
Più che umano 
Il sole di fine estate indugia sui fianchi delle montagne e sulle acque immobili del lago. L’aria è mite, il cielo di un azzurro intenso, sconfinato. Le cicale friniscono nel fitto sottobosco e i campanacci delle capre suonano da qualche parte in lontananza. Un piccolo fuoco arde tra le canne e le lattine di birra si aprono con uno schiocco. Qualcuno tira fuori un clarinetto e, vagando tra gli alberi che affollano il bordo dell’acqua, inizia a suonare. È una scena di quiete senza tempo, eppure è proprio qui che si svolge uno dei più grandi conflitti della nostra epoca: quello tra la capacità d’intervento umana e l’intelligenza delle macchine, tra l’illusione della superiorità umana e la sopravvivenza del pianeta. 
Mi trovo nell’Epiro, l’angolo nordoccidentale della Grecia, a ridosso dei monti del Pindo e del confine con l’Albania: una regione famosa per la sua bellezza e la sua resilienza. Qui, nell’inverno del 1940, una sparuta truppa greca, mal equipaggiata ma determinata, costretta a combattere nelle condizioni più ardue, tenne a bada e respinse l’esercito invasore italiano. Il 28 ottobre, la data in cui Ioannis Metaxas, il premier greco del periodo bellico, rifiutò l’ultimatum di Mussolini, viene oggi ricordato e celebrato come il giorno dell’Ochi (in greco Οχι), cioè del «No». 
Lo splendido paesaggio dell’Epiro è fatto di montagne aspre e di gole profonde, punteggiato di villaggi e monasteri di pietra e abitato, oltre che dalla sua gente, da orsi, lupi, volpi, sciacalli, aquile reali e da alcuni degli alberi e delle foreste più antichi d’Europa. Il fiume Voiussa scende dal Pindo verso il parco nazionale di Vikos, e il mar Ionio luccica lungo la costa rocciosa. È una specie di paradiso, una delle terre più belle e incontaminate che abbia mai visto, ma oggi è di nuovo in pericolo. 
Sono uno scrittore e un artista, e da molti anni studio il rapporto tra la tecnologia e la vita quotidiana: il modo in cui le cose che creiamo, in particolare quelle complesse come i computer, influenzano la società, la
politica e, sempre più spesso, l’ambiente. Negli ultimi anni ho vissuto anche in Grecia e sono venuto nell’Epiro a trovare alcuni amici, un gruppo di epiroti nativi e di ateniesi trapiantati: pastori, poeti, fornai e albergatori. Sono tutti attivisti nella lotta per salvare l’Epiro da un nuovo e terribile pericolo, che minaccia di spaccare e avvelenare il terreno su cui camminiamo. Gli adesivi della loro campagna, affissi nelle bacheche dei villaggi, sui cartelli stradali e sulle custodie dei portatili, riportano uno slogan di un’unica parola: Οχι. No. 
Passeggiando per i boschi che circondano il lago, mi imbatto in sottili paletti di legno conficcati nel terreno e in nastri di plastica legati a rami e ad alberelli. I paletti sono contrassegnati con un pennarello spesso e ancora fresco: una serie di lettere e di numeri che per me non hanno alcun significato. Seguo il loro percorso, che si snoda in linee irregolari attraverso il bosco. Quando spunto dalla vegetazione su una strada sterrata raschiata di recente, vedo che si estendono attraverso un prato e in un bosco più fitto. E si diramano: altri nastri di plastica, legati ad alberi e rami, segnano angoli retti in quella che, come scoprirò in seguito, è una vasta griglia – o un reticolo – impressa dall’alto sul paesaggio. Nei giorni successivi percorro queste linee attraverso campi e vigneti, giardini e villaggi, segnati da altri nastri fissati a recinzioni e fili spinati, a cancelli e cartelli stradali. Si estendono per centinaia, o forse migliaia, di chilometri, come un sistema di coordinate imposto da una remota intelligenza aliena. 
Di tanto in tanto ci sono segni di attività associate alla griglia: una nuova strada, spianata dai bulldozer attraverso i campi; cumuli di scorie; impronte di pneumatici; profonde buche circondate da detriti. I residenti mi raccontano di furgoni anonimi, elicotteri e squadre di lavoro con gilè catarifrangenti che appaiono e scompaiono, il loro andirivieni è accompagnato da forti esplosioni che fanno tremare le finestre e mettono in fuga gli uccelli dagli alberi. Su Facebook, i miei amici condividono filmati tremolanti, girati con i telefoni, di detonazioni che scagliano il terreno a decine di metri di altezza, scandite dalle sirene e dai fischi delle squadre di minatori. 
Questi segni sono ciò che sono venuto a vedere nell’Epiro, ma il loro significato va ricercato in post sparpagliati su Internet, articoli e account aziendali. Impressi nella foresta, scavati nel terreno, esplosi nella luce grigia
dell’alba, questi segni, scoprirò, sono le impronte dei denti e degli artigli dell’intelligenza artificiale, nel punto esatto in cui incontra la terra. 
I governi greci che si susseguono dal 2012 hanno adottato una politica di sviluppo dei combustibili fossili, designando l’Epiro e il mar Ionio come aree di esplorazione e vendendo i diritti di sfruttamento alle compagnie internazionali del gas e del petrolio. Per la squattrinata Grecia, che non si è ancora ripresa da anni di crisi economica e di austerità imposta dall’esterno, i potenziali introiti prevalgono sulla minaccia per l’ambiente locale e per il clima globale. Il dibattito sull’accordo, per non parlare delle critiche, è stato messo a tacere. Nell’Epiro, l’accesso pubblico ai contratti governativi è limitato, le valutazioni ambientali non vengono pubblicate e le squadre di esplorazione si muovono per le campagne in anonimi furgoni bianchi, scomparendo dalla vista di attivisti e giornalisti curiosi. 
La presenza di petrolio in Grecia è documentata fin dall’antichità. Intorno al 400 a.C., lo storico Erodoto descrisse le infiltrazioni naturali di oro nero nell’isola di Zante, luoghi in cui una densa fanghiglia nera affiorava in superficie dalle profondità del sottosuolo. Gli abitanti la usavano per calafatare le navi e accendere le lampade. Oggi un paio di piccoli impianti estrae il greggio al largo della costa ionica e ci sono tensioni con la Turchia per siti analoghi nell’Egeo e nel Mediterraneo orientale. Fino a poco tempo fa, l’Epiro è rimasto lontano da queste preoccupazioni, ma ormai si sospetta che il suo terreno accidentato nasconda delle ricchezze. 
Avevo letto che nella regione c’erano alcune infiltrazioni di petrolio, ma i miei unici riferimenti erano le foto sgranate delle presentazioni online di prospettori e studiosi. 1 Una volta arrivato nell’Epiro, continuai a sentir ripetere il nome di un villaggio: Dragopsa, alcuni chilometri a ovest della capitale locale Giannina e vicino al lago nel bosco. Quando chiesi in giro, qualcuno mi consigliò di parlare con Leonidas, un attivista la cui famiglia viveva lì da generazioni. 
In un tranquillo pomeriggio afoso, Leonidas mi accompagnò a Dragopsa, fermandosi di tanto in tanto per attaccare gli adesivi Οχι in punti dove potevano attirare l’attenzione. Nella valle sotto il villaggio, abbandonammo l’auto e proseguimmo a piedi attraverso prati e frutteti fino a un fiume. Le acque pure e trasparenti dell’Epiro forniscono circa il 70 per cento
dell’acqua potabile della Grecia; ai piedi delle montagne si raggruppano grandi impianti di imbottigliamento. Tuttavia, mentre percorrevamo un’ansa, fiutai l’inconfondibile odore del petrolio. Il puzzo opprimente era più forte alla base di una ripida scogliera, dove le radici degli alberi e le zolle staccate di terra scura erano esposte alla corrente del fiume. Quello era il luogo in cui, negli anni Venti, gli abitanti del villaggio avevano scoperto il petrolio che affiorava spontaneamente dal terreno, come accadeva a Zante. Leonidas mi dice che negli ultimi anni anche lui ha trovato alcune infiltrazioni: chiazze di combustibile nero e appiccicoso, lontano dalla strada, che emergono tra canne e fili d’erba. Non occorre l’intelligenza artificiale per trovare il greggio nell’Epiro, ma serve l’IA per sfruttarlo. 
L’aggiudicataria dell’appalto per l’esplorazione dell’Epiro è stata Repsol, una delle più grandi società energetiche del mondo. 2 Dalla sua fondazione nel 1927 come compagnia petrolifera nazionale spagnola, l’azienda si è ampliata in tutto il pianeta, scoprendo centinaia di nuovi bacini nell’ultimo decennio; inoltre è stata pioniera nell’uso di nuove tecnologie per l’individuazione e lo sfruttamento dell’oro nero. Nel 2014, Repsol e IBM Watson – la divisione del gigante tecnologico americano responsabile dell’intelligenza artificiale – annunciarono una collaborazione finalizzata «all’uso delle tecnologie cognitive che contribuiranno a trasformare l’industria del gas e del petrolio». Queste tecnologie comprendevano «prototipi di applicazioni cognitive specificamente progettate per potenziare il processo decisionale strategico di Repsol nell’ottimizzazione della creazione di giacimenti e nell’acquisizione di nuovi bacini petroliferi». 3 
L’acquisizione e l’ottimizzazione sono le due attività centrali dell’industria dei combustibili fossili: dove trivellare e come ottenere il massimo risultato. Il petrolio si sta esaurendo e l’economia dell’estrazione sta cambiando: a mano a mano che si dà fondo alle riserve più abbondanti e accessibili, il valore finanziario di ciò che rimane aumenta, anche a fronte di ovvie e catastrofiche conseguenze ambientali. Riserve precedentemente inutilizzate, ignorate perché troppo difficili da valutare o da sfruttare, sono ora nuovamente nel mirino dei giganti petroliferi. Come sottolinea Repsol nel suo materiale pubblicitario: «accedere a nuove riserve è un’impresa sempre più ardua. Il sottosuolo è un’enorme incognita. Le trivellazioni e i
grandi investimenti finanziari sono decisioni rischiose e complesse». Di conseguenza, è necessario ricorrere ai processi di calcolo più sofisticati. Decisioni intelligenti richiedono strumenti intelligenti: «Per ridurre al minimo gli errori e fare le scelte giuste, noi di Repsol abbiamo deciso di farci aiutare dalla tecnologia». 4 
Queste decisioni prevedono di estrarre fino all’ultima goccia di petrolio dal sottosuolo, con la piena consapevolezza del danno irreparabile che ciò causerà al pianeta, a noi stessi e alle nostre società, nonché a tutte le cose e gli esseri con cui condividiamo la terra. È stata questa tecnologia a tracciare la griglia di paletti, strisce di plastica e fori di trivellazione che attraversa l’Epiro e la Grecia, rendendo l’ambiente a tutti gli effetti una scacchiera in funzione dello sfruttamento. Questo è ciò che accade – ora – quando si applica l’intelligenza artificiale al pianeta. 
Repsol e IBM non sono le uniche a utilizzare l’IA per accelerare la degradazione e l’esaurimento della terra. Repsol si avvale anche della collaborazione di Google, che ha messo i suoi algoritmi avanzati di apprendimento automatico (machine learning) al servizio della rete globale di raffinerie petrolifere dell’azienda, contribuendo ad aumentarne l’efficienza e la produzione. 5 Alla conferenza Cloud Next di Google del 2018, diverse compagnie petrolifere mostrarono come stavano usando l’apprendimento automatico per ottimizzare le loro attività (a seguito di un resoconto di Greenpeace del 2020 sulla Silicon Valley e sull’industria petrolifera, Google ha promesso di smettere di produrre «algoritmi AI/ML personalizzati per facilitare l’estrazione a monte nell’industria del petrolio e del gas», anche se ciò non avrà alcun effetto sul vasto uso dell’infrastruttura e del know-how di Google da parte del settore). 6 L’anno successivo, Microsoft ha ospitato il primo Oil and Gas Leadership Summit a Houston, in Texas, e ha stretto dei contratti a lungo termine con ExxonMobil, Chevron, Shell, BP e altre aziende del settore energetico, che si servono dell’archiviazione su cloud e di un crescente portafoglio di strumenti d’intelligenza artificiale. 7 Sta entrando in gioco persino Amazon, che controlla quasi la metà dell’infrastruttura cloud commerciale; dopo l’annuncio di Google, un venditore scrisse: «Se siete un’azienda O&G [del petrolio e del gas] in cerca di un partner strategico per la trasformazione
digitale, vi consigliamo di sceglierne uno che usi effettivamente i vostri prodotti e che possa agevolare la vostra trasformazione per il futuro». 8 Quale futuro si sta immaginando qui? E quale intelligenza è all’opera? Se e quando gli algoritmi intelligenti di Repsol raggiungeranno il petrolio che si trova sotto le montagne e le foreste dell’Epiro, il risultato sarà l’inevitabile distruzione di tesori ambientali: l’abbattimento degli alberi, l’uccisione della fauna selvatica, l’inquinamento dell’aria e l’avvelenamento delle acque. È un futuro in cui si estrarrà dalla terra fino all’ultima goccia di greggio, per poi bruciarla a scopo di lucro. Un futuro in cui l’anidride carbonica e gli altri gas serra continueranno ad aumentare, alimentando il riscaldamento globale, catalizzando l’innalzamento del livello dei mari e gli eventi meteorologici estremi e soffocando la vita su tutto il pianeta. Un futuro che, in breve, non è affatto un futuro. Quale forma di intelligenza tenta non solo di sostenere, ma anche di intensificare e ottimizzare questa follia? Quale tipo di intelligenza partecipa attivamente alla trivellazione, al prosciugamento e alla depredazione delle poche regioni incontaminate rimaste sul pianeta, in nome di un’idea di progresso che sappiamo già essere destinata a fallire? Non è un’intelligenza che io riconosco. 
Non so in quale misura possiamo attribuire i sopralluoghi, gli scavi e la progettazione dell’esplorazione dell’Epiro all’analisi umana vecchio stile e in quale misura all’IA. Benché glielo abbia chiesto, Repsol si rifiuta di dirmelo. Ma, in realtà, non è questo il punto. Per me, ciò che conta qui è che le tecnologie, i processi e le aziende più avanzati del pianeta – le piattaforme di intelligenza artificiale e di apprendimento automatico costruite da IBM, Google, Microsoft, Amazon e altri – vengano applicati all’estrazione, alla produzione e alla distribuzione di combustibili fossili: il motore numero uno del cambiamento climatico, delle emissioni di CO 2 e di gas serra e dell’estinzione globale. 
Sembra che ci sia qualcosa di profondamente sbagliato nelle finalità che assegniamo ai nostri strumenti. Questo pensiero si è insinuato nella mia mente negli ultimi anni, mentre osservavo come le nuove tecnologie, in particolare le più innovative e «intelligenti», vengano impiegate per minare e usurpare la gioia umana, la sicurezza e persino la vita stessa. Non sono
l’unico a pensarlo. I modi in cui lo sviluppo di questi presunti strumenti intelligenti potrebbe danneggiarci, cancellarci e, alla fine, soppiantarci sono diventati oggetto di un vasto campo di studi, che coinvolge informatici, programmatori e aziende tecnologiche, oltre a teorici e filosofi dell’intelligenza artificiale. 
Uno dei futuri possibili più drammatici è descritto dalla cosiddetta teoria delle graffette. Funziona così. Immaginate un software intelligente – un’IA – progettato per ottimizzare la produzione di graffette, un obiettivo commerciale apparentemente semplice e innocuo. Il software potrebbe iniziare con una sola fabbrica: automatizzare la linea di produzione, negoziare accordi più vantaggiosi con i fornitori, assicurarsi un maggior numero di punti vendita per i suoi prodotti. Una volta raggiunti i limiti di quell’unico stabilimento, potrebbe acquistare altre aziende, o i propri fornitori, aggiungendo al portafoglio società minerarie e raffinerie per fornire materie prime a condizioni migliori. Intervenendo nel sistema finanziario, già completamente automatizzato e maturo per l’esplorazione algoritmica, la società potrebbe sfruttare e addirittura controllare il prezzo e il valore dei materiali, muovendo i mercati a proprio favore e generando contratti futures molto elaborati sul piano computazionale, capaci di darle una posizione inattaccabile. Gli accordi commerciali e gli ordinamenti giuridici la rendono indipendente da qualsiasi Paese e la liberano da qualunque responsabilità legale. La produzione di graffette prospera. Ma, senza gli opportuni vincoli – che, data la complessità del mondo in cui opera l’IA, supererebbero di gran lunga in complessità il più ostico contratto legale o trattato filosofico –, si può fare poco per impedirle di andare ancora più lontano. Dopo essersi assicurata il controllo dei sistemi giuridici e finanziari e aver asservito al suo volere i governi nazionali e le forze armate, la conquista di tutte le risorse del pianeta è un gioco da ragazzi per l’IA in cerca di una produzione più efficiente di graffette: le catene montuose vengono spianate, le città rase al suolo e alla fine tutta la vita umana e animale viene data in pasto a macchine gigantesche e ridotta ai suoi componenti minerali. Da ultimo, enormi astronavi di graffette lasciano la terra devastata per attingere energia direttamente dal sole e iniziare lo sfruttamento dei pianeti esterni. 9
È una concatenazione di eventi spaventosa e apparentemente ridicola, ma ridicola solo perché un’intelligenza artificiale avanzata non necessita di graffette. Guidata dalla logica del capitalismo contemporaneo e dai fabbisogni energetici del calcolo, nell’era attuale l’intelligenza artificiale richiede soprattutto carburante per la propria espansione. Ciò che le serve è il petrolio, e sempre più spesso sa dove trovarlo. 
I paletti di legno che si snodano per chilometri attraverso il paesaggio dell’Epiro, i fori di trivellazione, le esplosioni che scuotono il terreno: si tratta di sonde aliene, operazioni di un’intelligenza artificiale ottimizzata per estrarre le risorse necessarie a mantenere il nostro attuale tasso di crescita, a qualunque costo. 
Alcuni dei più forti avvertimenti sull’IA provengono, in realtà, dai suoi più grandi sostenitori: i miliardari della Silicon Valley, che hanno imposto con prepotenza la narrazione del determinismo tecnologico, cioè la corrente di pensiero che decreta l’inarrestabilità del progresso. Dato che l’ascesa dell’intelligenza artificiale è inevitabile quanto quella dei computer, di Internet e la digitalizzazione della società nel suo complesso, dovremmo allacciare le cinture di sicurezza e attenerci al programma. Eppure Elon Musk, creatore di PayPal e proprietario di Tesla e SpaceX, ritiene che l’IA sia la «più grande minaccia esistenziale» nei confronti dell’umanità. 10 Bill Gates, il fondatore di Microsoft – la cui piattaforma IA Azure tiene in funzione gli impianti petroliferi di Shell –, ha dichiarato di non capire perché le persone non si interessino maggiormente al suo sviluppo. 11 Persino Shane Legg, cofondatore di DeepMind – un’azienda di IA, poi acquisita da Google, famosa per aver battuto i migliori giocatori umani a Go – ha affermato ufficialmente: «Penso che l’estinzione umana probabilmente si verificherà, ed è verosimile che la tecnologia svolgerà un ruolo in questo processo». Non si riferiva al petrolio, bensì all’intelligenza artificiale. 12 
Questi timori non sono così sorprendenti. Dopotutto, i capitani dell’industria digitale, i beneficiari dell’enorme ricchezza generata dalla tecnologia, sono quelli che più hanno da perdere dal subentro di un’IA superintelligente. Forse temono l’intelligenza artificiale perché minaccia di fare a loro ciò che da qualche tempo loro stanno facendo a noi.
Negli ultimi anni sono intervenuto a conferenze e ho partecipato a tavole rotonde sull’impatto sociale delle nuove tecnologie e, di conseguenza, a volte mi sento chiedere quando arriverà la «vera» IA, ossia l’era delle macchine superintelligenti, capaci di trascendere le capacità umane e rimpiazzarci. Quando mi capita, spesso rispondo: è già qui. Rappresentata dalle aziende. Di solito la reazione è una mezza risata incerta, così mi spiego meglio. Tendiamo a immaginare l’IA sotto le sembianze di un robot o un computer, ma in realtà può assumere qualsiasi forma. Immaginate un sistema con obiettivi chiaramente definiti, con sensori ed effettori per leggere il mondo e interagire con esso, con la capacità di riconoscere il piacere e il dolore come attrattori e cose da evitare, con le risorse per eseguire la sua volontà e la posizione giuridica e sociale per assicurarsi che le sue esigenze siano soddisfatte, se non addirittura rispettate. Questa è la descrizione di un’IA, ma anche di un’azienda moderna. Per questa «IA competitiva», il piacere coincide con la crescita e la redditività, e il dolore con le cause legali e il calo di valore per gli azionisti. La libertà di parola dell’azienda è protetta, la sua individualità riconosciuta e ai suoi desideri vengono assicurati libertà, legittimità e talvolta l’uso della forza tramite le leggi commerciali internazionali, la regolamentazione statale – o la sua mancanza – e le norme e le aspettative della società capitalista. Le aziende utilizzano perlopiù esseri umani come sensori ed effettori; impiegano anche reti logistiche e di comunicazione, ricorrono all’arbitraggio sui mercati della manodopera e della finanza, e ricalcolano il valore di posizioni, ricompense e incentivi in base a input e contesti mutevoli. Soprattutto, non hanno né empatia né lealtà, e sono difficili – anche se non impossibili – da uccidere. 
Lo scrittore di fantascienza Charles Stross paragona la nostra epoca di controllo aziendale alle conseguenze di un’invasione aliena. «Le aziende non condividono le nostre priorità. Sono organismi alveari brulicanti di lavoratori che si uniscono al collettivo o lo abbandonano: coloro che vi prendono parte subordinano i loro obiettivi a quelli del collettivo, che persegue i tre scopi aziendali della crescita, della redditività e dell’annullamento del dolore» scrive Stross. «Ora viviamo in un’istituzione globale che è stata strutturata a vantaggio di entità non umane con obiettivi non umani.» 13
In questi termini, non è difficile capire perché oggi i padroni delle principali aziende temano la propria obsolescenza per mano dell’intelligenza artificiale. Non essendo più in cima alla gerarchia, sarebbero vulnerabili quanto noi a entità onnipotenti che non condividono i loro interessi, che, nella migliore delle ipotesi, li metterebbero da parte e, nella peggiore, li riorganizzerebbero fisicamente in una struttura più utile. 
Da questa fosca valutazione deduco che la nostra concezione dell’intelligenza artificiale – e pertanto, essendo modellata su noi stessi, dell’intelligenza in generale – sia fondamentalmente difettosa e limitata. Rivela che, quando parliamo di IA, parliamo soprattutto di questo genere di intelligenza competitiva, ignorando tutte le altre cose che l’IA, o qualunque tipo di intelligenza, potrebbe essere. 
Questo è ciò che accade, a quanto pare, quando lo sviluppo dell’IA è guidato prevalentemente da aziende tecnologiche finanziate mediante l’apporto di capitale di rischio. La definizione di intelligenza che viene formulata, sostenuta e sostanzialmente strutturata nelle macchine ha un’impostazione estrattiva e lucrativa. Questa definizione si ripete poi in libri e film, nei media e nell’immaginario collettivo – nelle storie fantascientifiche di signori supremi robotici e algoritmi irrefrenabili e onnipotenti – fino a dominare il pensiero e la comprensione. Sembriamo incapaci di immaginare l’intelligenza in altro modo, dunque siamo condannati non solo a convivere con questo immaginario, ma anche a replicarlo e incarnarlo, a discapito di noi stessi e del pianeta. Diventiamo più simili alle macchine che immaginiamo, in modi che, nel presente, hanno effetti molto negativi sulle nostre relazioni reciproche e con il vasto mondo. 
Un modo per mutare la natura di queste relazioni, dunque, è cambiare il modo in cui pensiamo all’intelligenza: cos’è, come agisce sul pianeta e chi la possiede. Al di là della limitata definizione proposta dalle aziende tecnologiche e dalla dottrina dell’unicità umana (l’idea che, tra tutti gli esseri, l’intelligenza umana sia straordinaria e preminente), esiste un’intera gamma di altri modi per pensare e fare intelligenza. Lo scopo di questo libro è favorire questa nuova visione: guardare oltre l’orizzonte del nostro io e delle nostre creazioni per scorgere un altro tipo, o molti tipi diversi, di intelligenza, che sono qui, sotto il nostro naso, fin dall’inizio, e che in molti casi ci hanno preceduti. Così facendo, potremmo modificare la nostra
concezione del mondo, tracciando così un percorso verso un futuro meno estrattivo, distruttivo e iniquo, e più giusto, gentile e rigenerativo. In questo viaggio non saremo soli. Negli ultimi decenni si è delineata una visione molto diversa dell’intelligenza. Emergendo, da un lato, dalle scienze biologiche e comportamentali e, dall’altro, dalla crescente comprensione e integrazione dei sistemi di conoscenza indigeni e non occidentali, questo nuovo modo di intendere l’intelligenza è in contrasto con le narrazioni fondate sull’avidità e il perseguimento di un unico scopo. E, cosa ancora più interessante per la nostra storia, mette in discussione l’idea che l’intelligenza sia qualcosa di unicamente o addirittura esclusivamente «umano». 
Fino a pochissimo tempo fa si riteneva che il genere umano fosse l’unico possessore dell’intelligenza. Questa era la caratteristica che ci rendeva unici tra le forme di vita, tanto che la definizione più utile di intelligenza avrebbe potuto essere «ciò che fanno gli esseri umani». Non è più così. Grazie a decenni di lavoro, a una scienza accurata, a molte riflessioni e alla collaborazione occasionale ma indispensabile di colleghi e partner non umani, stiamo appena iniziando a comprendere una forma di intelligenza completamente diversa, anzi, molte forme diverse. 
Dai bonobo che costruiscono strumenti complessi, alle taccole che ci addestrano a procurare loro il cibo, alle api che discutono sulla direzione degli sciami, agli alberi che parlano tra loro e si nutrono a vicenda – o a qualcosa di molto più grande e più ineffabile di questi semplici trucchetti – improvvisamente il mondo non umano sembra ricco di intelligenza e capacità d’intervento. Si tratta naturalmente di un effetto ottico: queste altre menti sono sempre state qui, intorno a noi, ma la scienza occidentale e l’immaginazione popolare, dopo secoli di disattenzione e negazione, stanno cominciando solo ora a prenderle sul serio. Questo ci impone di riconsiderare non solo la nostra idea di intelligenza, ma anche la nostra idea di mondo. Cosa significherebbe costruire intelligenze artificiali e altre macchine più simili a polpi, funghi e foreste? Cosa significherebbe, per noi, vivere tra loro? E questo come ci avvicinerebbe al mondo naturale, alla terra che la tecnologia ha allontanato da noi e da cui ci ha allontanati? 
L’idea di instaurare nuove relazioni con le intelligenze non umane è il tema centrale di questo libro. Scaturisce da una consapevolezza più ampia e più profonda: la realtà sempre più evidente e incalzante del nostro totale
coinvolgimento con il mondo più che umano. Nei capitoli seguenti esaminerò il pieno significato di questa espressione, e delle sue ripercussioni su di noi, sulle tecnologie e sulle nostre relazioni con tutte le cose e gli esseri con cui condividiamo il pianeta. Una simile impresa è insieme urgente e affascinante. Se vogliamo affrontare il saccheggio indiscriminato del pianeta e la nostra crescente inadeguatezza di fronte a un’enorme potenza di calcolo, dobbiamo trovare il modo di conciliare l’abilità tecnologica e il nostro senso di unicità in quanto umani con una sensibilità terrena e con l’attenzione all’interdipendenza di tutte le cose. Dobbiamo imparare a convivere con il mondo, anziché cercare di dominarlo. In breve, dobbiamo scoprire un’ecologia della tecnologia. 
Il termine «ecologia» fu coniato alla metà del XIX secolo dal naturalista tedesco Ernst Haeckel nel libro Generelle Morphologie der Organismen («Morfologia generale degli organismi»). «Per ecologia,» scrive «intendiamo la totalità delle scienze delle relazioni dell’organismo con l’ambiente, incluse tutte le condizioni dell’esistenza nella loro accezione più ampia.» 14Il termine deriva dal greco οἶκος (oikos), che significa casa o ambiente; in una nota, Haeckel fa riferimento anche al greco χωρα (chora), cioè «luogo di residenza». L’ecologia non è semplicemente lo studio del posto in cui ci troviamo, ma di tutto ciò che ci circonda e che ci permette di vivere. 
Haeckel fu tra i primi sostenitori del lavoro di Charles Darwin. In particolare, sposò la sua convinzione che la vera portata delle sue teorie fosse da ricercare non nel modo in cui si sviluppano le singole specie, bensì nelle relazioni tra le specie. Nel famoso ultimo capoverso dell’Origine delle specie, Darwin dà una protodescrizione dell’ecologia, descrivendo una «rigogliosa ripa fluviale», dove piante di molti tipi, uccelli, insetti e altre «forme dalla struttura così complessa, tanto differenti le une dalle altre» vengono prodotte dalle intricate forze dell’evoluzione, ma dipendono totalmente l’una dall’altra. 15 
Forse la descrizione più breve, ma più evocativa, del pensiero ecologico è quella data nel 1911 dal naturalista scozzese-americano John Muir, amante della vita all’aria aperta e padre del sistema dei parchi nazionali negli Stati Uniti. Riflettendo sull’abbondanza di vita complessa in cui si imbatté mentre scriveva il libro La mia prima estate sulla Sierra, afferma
semplicemente: «Se cerchiamo di isolare un oggetto qualsiasi, scopriamo che ogni cosa è ancorata a tutto il resto dell’universo». 16 
L’ecologia è lo studio di queste interrelazioni, di quei fili indistruttibili che legano ogni cosa a tutte le altre. Soprattutto, quelle relazioni si estendono tanto alle cose quanto agli esseri: l’ecologia è interessata sia al modo in cui la disponibilità di materiali per la nidificazione influisce sulle popolazioni di uccelli, o in cui l’urbanistica condiziona la diffusione delle malattie, sia al modo in cui le api mellifere impollinano le calendule e i pesci pulitori spidocchiano i pesci chirurgo. E questa è solo l’ecologia biologica. L’ecologia è sostanzialmente diversa dalle altre scienze, perché descrive un ambito e un atteggiamento di studio, anziché un campo. Esiste un’ecologia – ed esistono ecologi – della matematica, del comportamento, dell’economia, della fisica, della storia, dell’arte, della linguistica, della psicologia, della guerra e di quasi qualunque altra disciplina possiate immaginare. 
C’è anche una politica ecologica, che ha la capacità non solo di descrivere mondi, ma anche di cambiarli. È in veste di ecologista che la biologa marina Rachel Carson si accostò all’ambiente, scrivendo l’autorevole Primavera silenziosa nel 1962, con una conoscenza ecologica che le permise di collegare i pesticidi presenti nei fiumi e negli oceani agli effetti devastanti sulla salute degli animali e dell’uomo. Il suo lavoro condusse direttamente alla messa al bando di tossine come il DDT e alla nascita del movimento ambientalista globale. Da allora, il pensiero ecologico si è legato alla politica e alla legge, per spostare la sensibilità pubblica e la pratica sociale verso forme meno dannose di relazione con il mondo naturale. 
Il pensiero ecologico, una volta scatenato, permea ogni cosa. È tanto movimento quanto scienza, con tutta l’energia motrice e inquieta che questa parola sottintende. Ogni disciplina scopre la propria ecologia nel tempo, spostandosi inesorabilmente dai giardini recintati della ricerca specializzata verso un maggiore impegno nei confronti del mondo esterno. A mano a mano che allarghiamo il nostro campo visivo, ci rendiamo conto che ogni cosa ha un impatto su tutto il resto e individuiamo un significato in queste interrelazioni. Gran parte del libro si soffermerà su questo particolare
pensiero ecologico: ciò che conta risiede nelle relazioni piuttosto che nelle cose, tra noi invece che dentro di noi. 
La tecnologia è l’ultimo campo del sapere a scoprire la propria ecologia. Quest’ultima è lo studio del luogo in cui ci troviamo e delle relazioni tra i suoi abitanti, mentre la tecnologia è lo studio di ciò che facciamo in quel posto: τέχνη (techne), ossia arte o mestiere. Se la mettiamo così, le due sembrano alleate per natura, ma la storia della tecnologia è perlopiù un racconto di cecità intenzionale nei confronti del contesto e delle conseguenze della sua attuazione. Anche il suo significato è molto controverso. Mi piace la definizione proposta dalla scrittrice di fantascienza Ursula Le Guin, in una secca risposta ai critici che la accusavano di non includerne a sufficienza nelle sue opere. «La tecnologia» scrive «è l’interfaccia umana attiva con il mondo materiale.» Questa definizione, secondo Le Guin, non è limitata alla tecnologia «alta», come i computer e i bombardieri a reazione, ma si riferisce piuttosto a tutto ciò che è prodotto dall’ingegno umano, compresi il fuoco, i vestiti, le ruote, i coltelli, gli orologi, le mietitrebbiatrici e… le graffette. 
A coloro che considerano la tecnologia, sia essa alta o bassa, troppo complessa, troppo specializzata o troppo astrusa per poter fare un ragionamento lucido ed esauriente su questo tema, Le Guin rivolge alcune parole di incoraggiamento: «Non so costruire e alimentare un frigorifero né programmare un computer, ma non so nemmeno fabbricare un amo da pesca o un paio di scarpe. Potrei imparare. Tutti possiamo imparare. È questo il bello delle tecnologie. Sono ciò che possiamo imparare a fare». 17 Vale la pena tenerlo a mente mentre procediamo, perché ci imbatteremo in molti esempi di tecnologia «alta» che all’inizio potrebbero sembrare scoraggianti, ma che sono stati tutti pensati, studiati e realizzati da qualcuno che la notte dorme e la mattina caga. Possiamo imparare anche noi. 
In gran parte di questo libro ci concentreremo sull’alta tecnologia, in particolare sulla variante sviluppatasi nei decenni successivi alla Seconda guerra mondiale: l’informatica, o la scienza e la pratica dei computer, della comunicazione digitale e del calcolo. Tuttavia, siccome siamo interessati alle relazioni ecologiche, ci occuperemo anche dei secoli di tecnologia industriale che l’hanno preceduta: la scienza delle macchine a vapore, dei cotonifici, delle turbine a reazione, degli orologi pneumatici e dei fili del
telegrafo. Incontreremo persino flauti neolitici, automi meccanici, gli organi idraulici e i «nuovi media» dell’antica Grecia. 
In quest’opera, non mi interesso alle tecnologie che rientrano dichiaratamente nell’ecologia ambientale – pannelli solari, turbine eoliche, cattura dell’anidride carbonica e geoingegneria – per quanto questi strumenti possano essere necessari e affascinanti. Mi soffermo piuttosto, a un livello più profondo, sul modo in cui ragioniamo con, attraverso e riguardo a tutte le nostre tecnologie: come le consideriamo dal punto di vista del ruolo e dell’impatto, del significato e dell’aspetto metaforico, del dialogo e del rapporto con il mondo circostante. Per il pensatore ecologico, tutte le tecnologie sono ecologiche. 
Proverò inoltre a mettere in dubbio le distinzioni tra questi tipi e livelli di tecnologia, e tra la tecnologia, il mestiere umano e il resto dell’universo. È infatti un paradosso profondo e duraturo che la tecnologia abbia impiegato così tanto tempo per incontrare e riconoscere l’ecologia, o meglio per scoprirla al suo interno. La tecnologia, intesa come interfaccia con il mondo materiale, è la pratica umana che più ci lega al contesto e all’ambiente. Esemplifica e realizza le caratteristiche fondamentali dell’ecologia: complessità, interrelazione, interdipendenza, distribuzione del controllo e della capacità d’intervento, persino una vicinanza alla terra e al cielo, sopra, sotto e con i quali costruiamo i nostri strumenti. 
Un’ecologia della tecnologia, dunque, ha a che fare con le interrelazioni tra la tecnologia e il mondo, il suo significato e la sua materialità, il suo impatto e i suoi usi, al di là del fatto quotidiano e deterministico della sua stessa esistenza. Inizieremo a costruire un’ecologia di questo tipo esaminando molti degli assunti e dei pregiudizi che sono incorporati nei nostri modi di pensare e quindi introdotti negli strumenti che usiamo ogni giorno, così profondamente che di rado pensiamo di metterli in discussione. Il più potente è l’idea che l’intelligenza umana sia unica, e straordinariamente significativa, al mondo. Eppure, come vedremo, ci sono molti modi per fare intelligenza, perché essa è un processo attivo, non solo una capacità mentale. Ripensando l’intelligenza, e le forme in cui essa compare negli altri esseri, cominceremo ad abbattere alcune delle barriere e delle false gerarchie che ci separano da altre specie e dal mondo. Così facendo, saremo in grado di stabilire nuove relazioni basate sul riconoscimento e sul rispetto reciproci.
Quindi esaminerò i modi in cui il linguaggio, la più suggestiva delle facoltà umane, è emerso dalla nostra esperienza diretta del mondo. Mentre sentivamo, vedevamo e toccavamo il mondo – il gorgoglio del ruscello, il volo dell’uccello, il mugghio della tempesta –, abbiamo plasmato il linguaggio per riflettere queste esperienze, per inviare al pianeta un riflesso migliore di se stesso e dunque per incarnarlo ed entrare in comunione con esso. Nei millenni trascorsi da quando abbiamo parlato per la prima volta con e del mondo, abbiamo perso gran parte di questo senso di connessione: il progresso tecnologico è troppo spesso accompagnato da un’attenuazione spirituale. Ma sosterrò che le tecnologie di calcolo contemporanee, collegate in rete, potrebbero ancora essere il nostro tentativo più completo, dopo lo sviluppo del linguaggio, di avvicinarci alla natura, seppure in modo distratto e inconsapevole. 
Per cambiare il nostro rapporto con il mondo dobbiamo prendere atto di ciò e affrontare questo compito con maggiore attenzione e consapevolezza. Questa missione è della massima importanza se vogliamo conciliare la vasta portata, il potere divino e le esigenze materiali della tecnologia con la situazione attuale. Stiamo avvelenando il terreno e l’aria, riscaldando l’atmosfera, acidificando gli oceani, bruciando le foreste e uccidendo con efficienza inimmaginabile gli innumerevoli esseri che condividono il pianeta con noi, per non parlare delle generazioni umane presenti e future. La devastazione che stiamo infliggendo al mondo ha ottime probabilità di costringere la nostra specie a tornare nelle caverne, così come una critica sconsiderata del progresso tecnologico. Se non desideriamo andare in quella direzione, e non vogliamo condannarci alla solitudine e all’infamia sulla faccia della terra, dobbiamo ripensare ogni aspetto della società tecnologica e le idee su cui si fonda, e dobbiamo farlo rapidamente. 
Tutto ciò rientra nelle nostre facoltà. «La storia della vita sulla Terra è la storia dell’interazione tra gli esseri viventi e la natura circostante» scrive Rachel Carson in Primavera silenziosa. «L’ambiente esterno ha avuto una grande importanza nel plasmare la morfologia e il comportamento del regno vegetale e animale. Al contrario, da quando la Terra esiste, gli esseri viventi hanno modificato l’ambiente in misura trascurabile; soltanto durante il breve periodo che decorre dall’inizio di questo secolo ai giorni nostri, una sola specie – l’“uomo” – ha acquisito una notevole capacità di mutare la natura del proprio mondo.» 18 Oggi chiamiamo questo momento
Antropocene e il suo nome dovrebbe spingerci a prendere sul serio il nostro potere, pur riconoscendo che è temporaneo e che, come tutte le cose temporanee, è soggetto a cambiamenti. Un mondo in cui l’ambiente è dominante, un mondo ecologico, ha una durata molto più lunga e, nonostante l’esercizio sconsiderato del nostro potere, non è mai scomparso. Anzi, il tumulto in cui ci troviamo oggi si potrebbe intendere come la sua violenta riaffermazione. Il compito che ci attende non prevede tanto un nuovo cambiamento di noi stessi quanto un riconoscimento – nel senso di ri-conoscimento, di consapevolezza e ripensamento – del nostro posto nel mondo. 
In questo libro perorerò anche la causa della capacità d’intervento e dell’individualità della tecnologia stessa, o forse della tecnologia ancora a venire: il momento, profetizzato da molti, in cui le macchine diventeranno autosufficienti, autoconsapevoli, forse autonome. Un simile momento non priva noi umani della responsabilità o della capacità di modificare i nostri atteggiamenti e comportamenti. Al contrario, pensare alla capacità d’intervento della tecnologia è un’opportunità per fare una riflessione seria e concreta su come garantire maggiore giustizia e uguaglianza a tutti gli abitanti del pianeta: umani, non umani e macchine. La tecnologia rimane, per ora, soprattutto nelle nostre mani, e siamo in grado di riparare, ripristinare e rigenerare il suo coinvolgimento con il mondo e i suoi effetti su quest’ultimo. 
Non fu la tecnologia a cacciarci dall’Eden o a farci fuggire da Babele. Non fu la tecnologia a definire la vita non umana come rozza o meccanica, adatta solo per il macello e per il tavolo della vivisezione. Furono l’avidità e l’arroganza, Aristotele e Cartesio, l’edificio dell’eccezionalismo umano e della filosofia occidentale ed europea. La tecnologia incarna le idee e le metafore del suo tempo, ma questi strumenti possono essere indirizzati verso altri scopi, e anche noi. Come scrive il poeta e visionario William Blake: «L’albero che ad alcuni provoca lacrime di gioia, agli occhi di altri è solo una cosa verde che intralcia il cammino. Alcuni vedono nella natura soltanto gli aspetti del ridicolo e della deformità […] e altri non la vedono affatto. Ma agli occhi dell’uomo d’immaginazione, la natura è l’immaginazione stessa». 19
Ora più che mai è il momento di reimmaginare. Questo atto, però, non può essere solo nostro. Andare contro l’eccezionalismo umano richiede di pensare al di fuori e al di là di esso, e di riconoscere nella visione di Blake la profonda verità delle sue parole: la natura è l’immaginazione stessa. In questa verità è racchiusa la filosofia che sta alla base dell’espressione che ho usato prima: il mondo più che umano. 
Coniata dall’ecologista e filosofo americano David Abram, l’espressione «mondo più che umano» si riferisce a un modo di pensare che cerca di superare la tendenza umana a separarci dal mondo naturale. Questa inclinazione è così marcata da imperversare anche all’interno dell’ambientalismo, il movimento che tenta di avvicinarci alla natura e dunque di tutelarla. Circoscrivendo così le nostre intenzioni, infatti, abbiamo già predisposto una scissione implicita tra noi e la natura, come se fossimo due entità distinte, non legate da vincoli indissolubili di luogo e origine. Etichette convenzionali come «ambiente», e persino «natura» (specialmente se contrapposta a «cultura»), aggravano l’idea errata secondo cui nel mondo esista un netto divario tra noi e loro, tra umani e non umani, tra la nostra vita e il brulicante e multiforme vivere ed essere del pianeta. 
Al contrario, il «mondo più che umano» riconosce che il realissimo mondo umano – la dimensione dei nostri sensi, del respiro, della voce, della conoscenza e della cultura – è solo una sfaccettatura di qualcosa di infinitamente più grande. La vita e la natura umane sono inestricabilmente coinvolte in tutte le altre cose e intrise della loro essenza. Questa ampia comunità include tutti gli abitanti della biosfera: animali, piante, funghi, batteri e virus. Comprende i fiumi, i mari, i venti, le pietre e le nuvole che ci sostengono, ci scuotono e ci fanno ombra. Queste forze animate, questi compagni nella grande avventura del tempo e del divenire, hanno molto da insegnarci e ci hanno già insegnato molto. Siamo ciò che siamo grazie a loro, e non possiamo vivere senza. 
Il mondo più che umano non è una mera fantasia o un gioco di parole filosofico: è la rappresentazione, nella nostra consapevolezza e nei nostri atteggiamenti, di verità scientifiche faticosamente acquisite, le cui implicazioni devono però ancora permeare la società. Lynn Margulis, la più illustre biologa evoluzionista del XX secolo, dice quanto segue sul nostro coinvolgimento con la vita non umana: «Per quanto siamo interessati alla nostra specie, la vita è un sistema molto più ampio. È un’interdipendenza
incredibilmente complessa di materia ed energia tra milioni di specie al di là (e all’interno) della nostra pelle. Questi alieni terrestri sono parenti, antenati e parte di noi. Rendono ciclica la materia e ci portano acqua e cibo. Senza “l’altro” non sopravviviamo». 20 
Il concetto di un mondo più che umano annuncia inoltre che queste cose sono esseri: non passivi arredi scenici nel dramma delle nostre distrazioni, bensì partecipanti attivi al divenire collettivo. Poiché questo divenire, questa potenziale fioritura, è collettivo, ci impone di riconoscere l’essere, l’individualità degli altri. Il mondo è fatto di soggetti, non di oggetti. In realtà, tutto è tutti, e tutti questi esseri hanno capacità d’intervento, prospettive e forme di vita specifiche. Il mondo più che umano pretende il nostro riconoscimento, perché senza non siamo nulla. «La vita e la realtà» scrive il filosofo buddista Alan Watts «non sono cose che puoi avere per te stesso a meno che tu non le conceda agli altri. Non appartengono a persone singole più del sole, della luna e delle stelle.» 21 
Tutto? Davvero? Sì. Come vedremo, la condizione di soggetto a cui ci riferiamo spunta ovunque intorno a noi quando consideriamo il modo in cui ci relazioniamo con tutto il resto. L’essere stesso è relazionale: una questione di interrelazioni. Tutto ciò che serve perché bastoni e pietre prendano vita, scrive l’antropologo brasiliano Eduardo Viveiros de Castro, è la nostra presenza. 22 La capacità d’intervento e l’intenzionalità umane trasformano gli oggetti della cultura in soggetti, attraverso il significato che attribuiamo loro e l’uso che ne facciamo. 
Mentre le macchine che costruiamo oggi potrebbero, un giorno, assumere un’innegabile forma di vita tutta loro, più simile a quella che riconosciamo in noi stessi, aspettare che lo facciano equivale a lasciarsi sfuggire le implicazioni di un’individualità più che umana. Sono già vive, sono già soggetti in piena regola, in modi che contano profondamente per noi e per il pianeta. Nelle parole spesso attribuite a Marshall McLuhan (ma più correttamente ascrivibili a Winston Churchill), «noi plasmiamo strumenti che a loro volta plasmano noi». 23 Siamo la tecnologia dei nostri strumenti, che ci plasmano e ci modellano. Essi possono intervenire sul mondo più che umano, e quindi anche rivendicarlo. Questa consapevolezza ci permette di intraprendere il compito centrale di un’ecologia tecnologica: la reintegrazione del mestiere umano di grado avanzato nella natura da cui è derivata.
Infine, questo libro ha un ulteriore obiettivo. Siccome noi esseri umani e le cose che facciamo siamo inestricabilmente coinvolti nel mondo più che umano, e siccome ripensare la nostra relazione con quel mondo ci impone di riconoscerne l’esistenza e la capacità d’intervento, dobbiamo riflettere un po’ sulla forma che questa relazione potrebbe assumere. In parte consiste semplicemente nella cura: una costante attenzione al significato e agli effetti del nostro coinvolgimento. Il resto, purtroppo, è politica: i dettagli solidi e corposi del dibattito, del processo decisionale, dei rapporti di potere e dello status. È qui che, a mio avviso, il mondo computazionale ha qualcosa di fondamentale da offrire alla comunità più che umana, qualcosa che, nel tempo, potrebbe giustificare la sua inclusione in questa comunità, se mai occorresse una giustificazione. L’infinita complessità del calcolo, che abbiamo intuito o sognato attingendo dal mondo materiale e rappresentato sotto forma di macchine, ha molto da insegnarci su come relazionarci gli uni con gli altri. Questo è l’argomento dell’ultima parte del libro: macchine che, insieme ad api mellifere, fiumi sacri, elefanti imprigionati e roulette, potrebbero condurci verso una politica più giusta ed equa, più che umana. 
Siamo arrivati, come dimostra lo shock della coscienza più che umana, a concepire la «natura» come qualcosa di distinto da noi. Quando parliamo dei futuri immaginari tratteggiati dall’alta tecnologia, ci riferiamo a una natura «nuova» o «successiva», a un’utopia di calcolo che estrania e soppianta ulteriormente il terreno effettivo da cui proveniamo e su cui ancora ci troviamo. È ora di mettere da parte questo solipsismo adolescenziale, sia per il nostro bene sia per quello del mondo più che umano. Esiste solo la natura, in tutto il suo eterno fiorire, che crea microprocessori, centri di elaborazione dati e satelliti così come ha prodotto oceani, alberi, gazze ladre, petrolio e noi. La natura è l’immaginazione stessa. Non reimmaginiamola, dunque, ma ricominciamo a immaginare da capo, con la natura come nostra complice: nostra partner, compagna e guida.
1 
Ragionare diversamente 
Da qualche parte sulle pendici del monte Parnaso, una piccola auto grigio scuro percorre una pista rozzamente asfaltata. La strada è orlata di neve; molto più in basso, il golfo di Corinto luccica sotto il sole. La vettura procede lentamente, quasi con cautela: sta osservando il percorso. Ha occhi – molti occhi – che seguono i bordi delle scarpate, identificano i segni bianchi agli incroci, annotano e trascrivono le soste e le svolte. Ha anche altri sensi: riesce a indicare la velocità a cui sta viaggiando, il punto in cui si trova sulla mappa, l’angolazione del volante. E ha una specie di mente. Non molto sofisticata, ma con un obiettivo chiaro e la capacità di imparare dall’ambiente circostante, di integrare le sue scoperte e di estrapolare e fare previsioni sul mondo che la attornia. Quella mente era appollaiata in equilibrio precario sul sedile del passeggero; io ero seduto al volante, ancora al comando, per il momento. 
Tutto ciò accadde qualche anno fa, nell’inverno del 2017, quando decisi di provare a costruirmi un’auto a guida autonoma. Sebbene non sia mai riuscita a guidarsi da sola, mi portò in alcuni luoghi piuttosto interessanti. 
Trovo affascinante l’idea di un’auto a guida autonoma. Non tanto per le sue capacità, quanto per il posto che occupa nella nostra immaginazione. È una di quelle tecnologie che, nel giro di pochi anni, sono passate dalla fantasia dell’era spaziale del tipo previsto in Life in the Twenty-First Century alla realtà monotona, senza mai attraversare un periodo di riflessione critica o di assimilazione. In momenti come questo, la realtà viene riscritta. Lo stesso succederà quasi sicuramente con le forme più avanzate di IA. Compariranno all’improvviso tra noi, con il lungo e faticoso lavoro di ricerca e sviluppo, invisibile ai più, destinato a cadere nell’oblio della loro realtà. Troppo spesso, le domande su chi si occupi della riscrittura della realtà, quali decisioni vengano prese lungo il percorso e chi ne tragga
vantaggio vengono tralasciate e dimenticate sulla scia dell’entusiasmo. Ecco perché ritengo fondamentale che il maggior numero possibile di noi si impegni a riflettere sulle implicazioni delle nuove tecnologie, e che questo processo debba includere lo studio e l’impiego di queste cose da parte nostra. 
Il mio tentativo di costruire un veicolo autonomo prese la forma di una SEAT cinque porte a noleggio, alcune webcam economiche, uno smartphone fissato al volante con il nastro adesivo e un software copiato e incollato da Internet. 1 Tuttavia non si trattava di programmare una macchina stupida immettendo tutti i dati che doveva conoscere in anticipo. Come i sistemi commerciali sviluppati da Google, Tesla e altri, la mia auto avrebbe imparato a guidare guardando me mentre guidavo. Confrontando l’immagine visualizzata dalle telecamere con la velocità, l’accelerazione, la posizione del volante e così via, il sistema associava il mio comportamento alla forma e alle condizioni del percorso e, dopo un paio di settimane, aveva imparato a tenere un veicolo sulla carreggiata, almeno nel simulatore. Non sono il pilota migliore del mondo e non affiderei la vita di nessuno a questa cosa, ma l’esperienza di scrivere un codice e di uscire in strada mi permise di capire meglio come funzionano certi tipi di IA e cosa significa lavorare con un sistema di apprendimento. 
Mi chiesi anche cosa avrebbe voluto dire fare quel tipo di lavoro lontano dalle autostrade della California, dove la Silicon Valley addestra le sue auto a guida autonoma, o dalle piste di prova della Baviera, dove i giganti dell’industria automobilistica sviluppano nuovi modelli, e svolgerlo invece sulle strade della Grecia, dove mi ero ritrovato a vivere di recente. Era un luogo con un passato e un presente materiali e mitologici molto diversi. Andò tutto a gonfie vele. 
Lasciando Atene e dirigendomi verso nord senza avere in mente una destinazione particolare, se non l’idea di dare al mio copilota IA un assaggio di molti tipi di terreno diversi, ben presto superai gli antichi siti di Tebe e Maratona e salii verso l’oscura sagoma del Parnaso. Nella mitologia greca, questo monte era consacrato al culto del dio Dioniso, i cui misteri estatici venivano svelati consumando abbondanti quantità di vino e abbandonandosi a danze sfrenate; i partecipanti a questi riti liberavano la bestia interiore per diventare tutt’uno con la natura. Il Parnaso era anche la dimora delle Muse,
le dee che ispiravano la letteratura, la scienza e le arti. Raggiungere la sua vetta equivale dunque a toccare l’apice della conoscenza, del mestiere e della destrezza. 
Il caso e la geografia cospirarono per formulare un quesito affascinante. Che cosa avrebbe significato, sul piano mitologico, essere guidati lungo i versanti del Parnaso da un’IA? Da un lato, questa scelta si sarebbe potuta interpretare come una sorta di sottomissione alla macchina: un’ammissione che la razza umana ha fatto il suo corso e che è tempo di passare il testimone dell’esplorazione e della scoperta ai nostri signori supremi, i robot. Dall’altro, tentare il viaggio in uno spirito di comprensione reciproca anziché di conquista avrebbe potuto essere un modo per scrivere una nuova narrazione da applicare al Parnaso, una storia in cui l’intelligenza dell’uomo e della macchina si amplificavano a vicenda, invece di provare a superarsi. 
Intrapresi questo progetto perché volevo capire meglio l’IA e, in particolare, perché volevo fare l’esperienza di collaborare con una macchina intelligente, anziché cercare di determinarne il rendimento. In realtà, l’iniziativa si basava su una specie di antideterminatezza: volevo pianificare il viaggio il meno possibile. Perciò, mentre addestravo l’auto, guidai totalmente a casaccio, imboccando quasi tutte le strade secondarie e le svolte in cui mi imbattevo, vagando e meravigliandomi, felice di essermi completamente smarrito. Osservandomi, la vettura imparò a smarrirsi a sua volta. 
Era un rifiuto deliberato del tipo di guida che la maggior parte di noi pratica oggi: inserire una destinazione in un sistema GPS e seguire le sue indicazioni senza domande o contributi. Questa perdita di controllo e di capacità d’intervento si riflette nella società in generale. Di fronte a tecnologie sempre più complesse e oscure, ci arrendiamo ai loro comandi, e la conseguenza frequente è un misto di paura e noia. Invece di subire un insieme di processi incomprensibili al solo scopo di raggiungere un luogo preselezionato, volevo vivere un’avventura con la tecnologia, collaborare con essa alla produzione di risultati nuovi e imprevisti. 
In questo senso, il mio approccio doveva più al flâneur che all’ingegnere. Nella Parigi del XIX secolo, il flâneur o la flâneuse era una persona che passeggiava spensierata lungo le strade, un esploratore urbano su cui le impressioni della città agivano e si manifestavano. Nel Novecento,
la figura del flâneur fu ripresa dai fautori della dérive, o deriva: un modo per combattere il malessere e la noia della vita moderna con passeggiate spontanee e tramite l’attenzione all’ambiente circostante e l’incontro con eventi inaspettati. Guy Debord, filosofo del XX secolo e principale teorico della dérive, ripeteva sempre che era meglio fare queste passeggiate in compagnia, affinché le diverse impressioni dei membri del gruppo potessero influenzarsi e amplificarsi a vicenda. La mia compagna automatizzata sarebbe riuscita a svolgere lo stesso ruolo nel XXI secolo? 2 
Oltre a smarrirmi, cercavo un modo per spiegare quello che stavo cominciando a considerare l’Umwelt della mia auto. Coniato dal biologo tedesco Jakob von Uexküll all’inizio del Novecento, questo termine si traduce letteralmente come «ambiente» o «dintorni» ma, essendo tedesco, significa molto di più. L’Umwelt connota la prospettiva particolare di un determinato organismo: il suo modello interno del mondo, formato da conoscenze e percezioni. L’Umwelt della zecca, per esempio, consiste in soli tre fatti o fattori incredibilmente specifici: l’odore di acido butirrico, che indica la presenza di un animale da cui ricavare nutrimento; la temperatura di 37 gradi Celsius, che indica la presenza di sangue caldo; e i peli dei mammiferi, che il parassita percorre per trovare il sostentamento. Da questi tre elementi scaturisce l’intero universo della zecca. 3 
La cosa fondamentale è che un organismo crea la propria Umwelt, ma continua a rimodellarla senza sosta nel suo incontro con il mondo. In questo modo, il concetto di Umwelt afferma sia l’individualità di ogni organismo sia l’inseparabilità della sua mente dal mondo. Ogni cosa è unica e coinvolta. Naturalmente, in un mondo più che umano, non sono solo gli organismi ad avere una Umwelt, ma anche tutto il resto. 
Questo concetto ha ormai dimostrato la sua utilità tanto nella robotica quanto nella biologia. È facile vedere come l’esempio delle elementari regole della zecca si possa adattare per creare il contesto di base di un semplice robot autonomo: «Spostati verso questa luce; fermati a questo suono; reagisci a questo stimolo». Qual è dunque l’Umwelt dell’auto a guida autonoma? 
La semplice intelligenza al cuore della mia vettura si chiama rete neurale, una delle forme più diffuse di macchine ad apprendimento automatico oggi in uso. È un programma progettato per simulare una serie di «neuroni» artificiali, o piccole unità di elaborazione, disposti a strati
come un cervello estremamente semplificato. I segnali di input – la velocità dell’auto, la posizione del volante, le immagini delle telecamere – vengono immessi in questi neuroni, ridotti in componenti, confrontati, contrapposti, analizzati e quindi associati. A mano a mano che questi dati fluiscono attraverso gli strati di neuroni, l’analisi diventa sempre più dettagliata e astratta, e dunque anche più difficile da comprendere per un profano. Però possiamo visualizzare alcuni aspetti di questi dati. In particolare, una volta che la macchina ha ricevuto un certo addestramento, possiamo vedere cosa la rete ritenga importante in ciò che vede. 4 
  
Visualizzazioni del modo di vedere di una rete neurale 
Le immagini qui sopra illustrano in parte questo fenomeno. La prima è la visualizzazione ricavata direttamente dalla telecamera principale dell’auto: una strada sul Parnaso che scompare nella foschia. La seconda è l’aspetto di quell’immagine dopo che è passata attraverso due strati della rete; la terza è il quarto strato. Naturalmente queste sono visualizzazioni per gli occhi umani: la macchina «vede» solo una rappresentazione sotto forma di dati. Tuttavia, anche queste immagini sono dei dati: i dettagli che rimangono nell’immagine sono quelli che la macchina giudica importanti. In questo caso, i dettagli importanti sono le linee lungo il ciglio della strada. La macchina ha deciso, in base alle sue osservazioni, che queste linee hanno una certa importanza; e in effetti ce l’hanno, se la macchina deve rimanere sulla carreggiata. Come la sensibilità della zecca alla temperatura del sangue dei mammiferi, le linee sulla strada costituiscono una parte importante dell’Umwelt dell’automobile.
In questa osservazione troviamo il punto in cui la mia Umwelt si intreccia con quella della vettura. Anch’io vedo le linee. Condividiamo almeno un aspetto dei nostri modelli del mondo, e anche da questo possono nascere interi universi. 
  
Trappola autonoma 001, monte Parnaso, 2017 
Per dare enfasi a questa rivelazione di un modello, e dunque di un mondo, condiviso, feci qualcosa di un po’ meschino. Per quanto mi fossi abituato alla nostra collaborazione e affezionato alla mia compagna automatizzata, decisi di metterla alla prova. Così, usando diversi sacchi di sale da un chilo ciascuno, tracciai sul terreno un cerchio continuo del diametro di qualche metro e poi disegnai tutt’intorno un cerchio tratteggiato. Insieme, questi cerchi formavano uno spazio chiuso in cui la segnaletica stradale (europea) per il «divieto di accesso» era proiettata verso l’interno. Di conseguenza, qualunque veicolo autonomo ben addestrato e
rispettoso della legge, entrando nel cerchio, si sarebbe ritrovato nell’impossibilità di uscire. La chiamai Trappola autonoma. Questo grossolano attacco alla percezione del mondo da parte delle macchine mirava a dimostrare alcune tesi. La prima è politica: lavorando con queste tecnologie, possiamo scoprire qualcosa del loro mondo, e queste conoscenze si possono usare per destinarle a scopi più interessanti ed equi, o per stroncarle sul nascere. Alla luce del tipo di intelligenze competitive che abbiamo incontrato nell’introduzione, questo sapere è prezioso. In secondo luogo, questo approccio afferma che gli strumenti dell’immaginazione e della rappresentazione estetica sono importanti in un’epoca di macchine quanto lo sono sempre stati. Qui l’arte ha un ruolo da svolgere e, da questa posizione, possiamo intervenire nello sviluppo e nell’applicazione della tecnologia con la stessa efficacia di un ingegnere o di un programmatore. Anche questo sapere è prezioso. 
Soprattutto, però, volevo mettere in evidenza gli aspetti del mondo che l’IA e noi percepivamo in comune: la nostra Umwelt condivisa. In seguito, il mio video della Trappola autonoma diventò virale, e ho la sensazione che le persone abbiano apprezzato più la faccia tosta e il sentore di magia nera che la collaborazione: in un’epoca di Uber, inquinamento atmosferico, automazione di massa e IA competitive, c’è qualcosa di piacevole nel fermare bruscamente il robot. Nonostante ciò, resta il fatto che condividiamo un mondo con le nostre creazioni. 
Se vedere le relazioni tra esseri umani e intelligenze artificiali come collaborazioni creative anziché come competizioni aperte produce risultati così interessanti, cos’altro potrebbe essere possibile? Quali altre intelligenze condividono mondi, e che cosa si può trovare nei loro incontri e nelle loro sovrapposizioni? Se le idee contemporanee sull’intelligenza artificiale sembrano condurci lungo un sentiero oscuramente competitivo, estrattivo e dannoso, quali alternative esistono? 
L’attuale forma dominante di intelligenza artificiale, quella di cui tutti parlano, non è né creativa né collaborativa né fantasiosa. O è totalmente asservita – stupida, francamente – o è oppositiva, aggressiva e pericolosa (e forse sempre stupida). È analisi dei modelli, descrizione di immagini, riconoscimento facciale e gestione del traffico; è prospezione petrolifera, arbitraggio finanziario, sistemi di armi autonome e programmi scacchistici
che distruggono completamente l’avversario umano. Compiti competitivi, profitti competitivi, intelligenza competitiva. 
In tutto questo, l’IA competitiva ha una caratteristica in comune con il mondo naturale, o meglio con l’errata concezione storica che abbiamo di quest’ultimo. Essa immagina un ambiente sanguinario in cui l’umanità nuda e fragile deve combattere con forze devastanti e soggiogarle, piegandole alla sua volontà (di solito, maschile) sotto forma di agricoltura, architettura, allevamento e addomesticamento. Questo modo di vedere il mondo ha prodotto un sistema di classificazione a tre livelli in base ai tipi di animali in cui ci imbattiamo: animali domestici, bestiame e fiere selvatiche, ciascuno con i suoi attributi e atteggiamenti. Trasferendo questa analogia al mondo dell’IA, sembra evidente che finora abbiamo creato perlopiù macchine addomesticate del primo tipo, iniziando a recintare un allevamento del secondo e vivendo nel timore di scatenare il terzo. 
Dove si colloca la mia auto a guida autonoma in questa tassonomia? È principalmente un «animale domestico», una macchina addomesticata sotto il mio controllo, ma è anche produttiva, imbrigliata, un animale da lavoro; e, siccome insisto perché vada dove vuole, è un po’ selvaggia, un po’ imprevedibile. Con una gestione negligente, potrebbe essere considerata una delle applicazioni più dannose dell’IA. Non solo contribuisce direttamente alla distruzione del pianeta attraverso l’estrazione di materiali e le emissioni di anidride carbonica – almeno finché non avremo versioni completamente solari e sostenibili – ma ci priva anche del piacere reale, seppure colpevole, di guidare. 
Solo coloro che hanno già perso gran parte della propria gioia potrebbero considerarlo un miglioramento rispetto alla situazione attuale. Da un altro punto di vista, tuttavia, il trasporto autonomo potrebbe sostituire il tipo di trasporto individuale ed egoistico a cui ci affidiamo oggi, rafforzando la rete di mezzi pubblici, la proprietà condivisa e un utilizzo responsabile sul piano ambientale. Potrebbe anche restituirci al mondo, rendendoci più consapevoli dell’ambiente circostante e degli esseri con cui lo condividiamo. In questo modo potrebbe liberarci dalla banalità della vita di tutti i giorni e presentarci una serie di nuovi e loquaci compagni di viaggio, a cominciare da se stesso. Il fatto che sia in grado di dare esiti così diversi, a seconda dell’approccio che adottiamo, ci dice che le categorie storiche di
animale e macchina – di padrone, servo, schiavo e risorsa – non sono affidabili. Anzi, dovremmo cancellarle del tutto, per le macchine e per tutti gli altri. 
Mi sembra interessante che, proprio mentre cominciamo a interrogarci sul reale significato dell’intelligenza «artificiale», la scienza inizi a chiedersi cosa voglia dire in generale definire qualcosa o qualcuno intelligente. I miti e le favole hanno sempre riservato un posto alla vitalità degli esseri non umani – e le culture non occidentali, con una conoscenza più profonda e una memoria più lunga, hanno sempre insistito sulla loro capacità d’intervento – ma per la scienza occidentale essi sono sempre stati un territorio insidioso. Da un lato, abbiamo sempre saputo che gli animali sono abili, in modi la cui varietà è più che sorprendente, ma il discorso ufficiale si è sempre trattenuto dall’attribuire loro un’intelligenza. 
È a questo punto che dobbiamo chiederci: che cosa intendiamo per intelligenza? Non è solo la domanda più cruciale che possiamo fare, ma anche la più divertente e, in ultima analisi, la più dirompente e generativa, perché, onestamente, nessuno sa rispondere. 
Ci sono molte caratteristiche che classifichiamo come intelligenti. Tra di esse, ma questo elenco non è completo, la logica, la capacità d’intendere, l’autoconsapevolezza, l’apprendimento, la comprensione emotiva, la creatività, il ragionamento, la risoluzione dei problemi e la pianificazione. Esistono molte versioni riduttive di questa lista: tentativi di dimostrare come una capacità sia, in realtà, il prodotto di un’altra, oppure resoconti che affermano che una sia più importante delle altre. Storicamente, tuttavia, la definizione più significativa di intelligenza è ciò che fanno gli esseri umani. Nessun’altra definizione, per quanto elegantemente formulata o accuratamente studiata, regge il confronto con questa. Quando parliamo di intelligenza artificiale avanzata, o intelligenza artificiale «generale», intendiamo proprio questo. Un’intelligenza che opera allo stesso livello, e più o meno nello stesso modo, dell’intelligenza umana. 
Questo errore inficia tutti i nostri calcoli sull’intelligenza artificiale. Per esempio, pur non essendo mai stato utilizzato dai ricercatori seri, il test di Turing rimane il criterio più diffuso nella coscienza pubblica per valutare le capacità dell’IA. Fu suggerito da Alan Turing in un articolo del 1950,
Computing Machinery and Intelligence. L’autore pensava che, invece di chiedersi se i computer fossero davvero intelligenti, si potesse almeno appurare che lo sembrassero. Chiamò il suo metodo «gioco dell’imitazione»: immaginò una situazione in cui un intervistatore interrogava due interlocutori nascosti – un essere umano e una macchina – e cercava di capire quale fosse l’uno e quale l’altro. Secondo questo test, una macchina era intelligente se riusciva a spacciarsi per un essere umano durante una conversazione. Il fatto che, per noi, questo sia ancora oggi un parametro per la valutazione dell’intelligenza artificiale generale è una dimostrazione della nostra mentalità solipsistica. 5 
A onor del vero, l’idea di Turing era un po’ più complicata di così. Lo studioso non era interessato a sapere se una macchina potesse essere intelligente, ma se l’essere umano fosse in grado di immaginare una macchina intelligente: una differenza cruciale, più utile per le sue riflessioni sulla possibile evoluzione dei computer. Nell’articolo del 1950, Turing passò in rassegna nove obiezioni all’idea di un’intelligenza generale delle macchine, tutte ancora attuali. Tra queste figuravano l’obiezione religiosa (le macchine non hanno un’anima, perciò non possono pensare); le obiezioni matematiche (secondo i teoremi di incompletezza di Gödel, un sistema logico non può rispondere a tutte le domande possibili); e le obiezioni fisiologiche (il cervello non è digitale, ma continuo, e la vera intelligenza deve avere questa caratteristica). 
Per ciascuna di loro, Turing trovò controargomentazioni che, in molti casi, si rivelarono preveggenti. Una delle obiezioni più famose fu sollevata dalla primissima programmatrice di computer, Ada Lovelace, mentre lavorava alla macchina analitica di Charles Babbage, il primo prototipo di computer meccanico, a metà del XIX secolo. Lovelace scrisse che la macchina «non ha la pretesa di dare origine a nulla. Sa fare tutto ciò che noi sappiamo ordinarle di fare». I computer fanno solo quello che gli dite di fare, perciò non si possono mai definire intelligenti. 
Ma Turing non era d’accordo con Lovelace. Credeva che, con il progredire della tecnologia, sarebbe stato possibile progettare circuiti in grado di adattarsi a nuovi stimoli e dunque a nuovi comportamenti: una sorta di «riflesso condizionato» simile a quello degli animali, che conduce all’«apprendimento». Capiva perché Babbage e Lovelace non l’avessero ritenuto probabile ma, alla metà del Novecento, sembrava assolutamente
possibile. Oggi la previsione di Turing si è realizzata. Gli algoritmi di apprendimento automatico presenti in qualunque cosa – dalla mia vettura a guida automatica ai motori scacchistici, dalle raccomandazioni di YouTube alla protezione dalle frodi online – sono esempi proprio del tipo di macchine che, secondo Lovelace, non potevano esistere (l’argomentazione sull’anima immortale, invece, è un po’ più difficile da giudicare). 
Turing era profondamente in disaccordo anche con l’opinione di Lovelace secondo cui «una macchina non può mai coglierci di sorpresa». Al contrario, scrisse lo studioso, «le macchine mi colgono di sorpresa molto di frequente», di solito perché ne aveva frainteso la funzione o calcolato male qualcosa. In questi casi, si chiedeva, la sorpresa era forse «dovuta a qualche atto mentale creativo da parte mia», oppure «fa onore alla macchina»? Turing pensava che questa obiezione fosse un vicolo cieco perché riconduceva alla questione della coscienza, ma si sentiva in dovere di sottolineare che «il riconoscimento del carattere sorprendente di qualcosa richiede un “atto mentale creativo”, a prescindere che l’evento sorprendente derivi da un uomo, un libro, una macchina o qualunque altra cosa». 
A mio avviso, nella sua argomentazione Turing non si limita a riconoscere la possibilità dell’intelligenza delle macchine. Primo, la sua valutazione è anche un’ammissione del fatto che l’intelligenza umana non è così grande. Turing definisce il proprio pensiero «frettoloso, approssimativo, incline al rischio» ed è questa autoconsapevolezza a rendere così sorprendente il comportamento della macchina. Qui, al cuore della disciplina dell’intelligenza artificiale, troviamo un accenno al fatto che l’intelligenza delle macchine è in qualche modo diversa da quella umana. Secondo, mettendo l’accento sull’«atto mentale creativo» di interpretare la risposta della macchina, Turing va a toccare qualcosa di molto interessante: l’idea che forse l’intelligenza non risieda interamente nella testa dell’uomo o nella macchina, ma da qualche parte a metà strada, nella relazione tra le due. 
Abbiamo sempre avuto la tendenza a concepire l’intelligenza come «ciò che fanno gli esseri umani» e «ciò che accade nella nostra testa» ma, in questo primo abbozzo di macchine intelligenti, Turing suggerisce qualcos’altro: l’intelligenza potrebbe essere molteplice e relazionale, potrebbe assumere molte forme diverse ed esistere tra – anziché in – esseri di tutti i tipi.
La continua popolarità del test di Turing per l’intelligenza artificiale, un processo profondamente antropocentrico e individualizzato, dimostra che questo tipo di idee sfumate sull’intelligenza non ebbero molto seguito. Invece continuiamo a giudicare l’IA e gli altri esseri secondo i nostri standard. Questa cecità intenzionale è ora palese nella nostra perplessità riguardo al ruolo e alle possibilità dell’intelligenza artificiale, ma potrebbe anche permetterci di vedere più chiaramente quanto sia offuscata la nostra concezione degli altri esseri. Ripensando l’intelligenza «artificiale», potremmo iniziare a ripensare l’intelligenza in generale. 
Le argomentazioni confutate da Turing ostacolano tuttora la nostra capacità di riconoscere tutti i tipi di intelligenza non umana, anche quando ci guarda dritti negli occhi. O, come vedremo, quando guarda se stessa negli occhi. Oppure ci colpisce con un bastone. Oppure canta, balla, si dedica all’arte, fa progetti o produce cultura. No, ripetiamo una volta dopo l’altra. Non così, ma così. Gli sforzi che facciamo per dimostrare o smentire che altri esseri siano degni di essere definiti intelligenti potrebbero essere assurdi se non fossero così tragici. Le testimonianze sperimentali forniscono un resoconto fulgido e impeccabile, non della presenza o assenza di intelligenza negli altri, ma di una mancanza di consapevolezza da parte nostra. 
Uno dei modi in cui amiamo valutare l’intelligenza degli altri animali è costringerli a risolvere dei rompicapi e, negli esemplari più «progrediti», misurare la loro capacità di usare degli strumenti a tale scopo. Un classico test di questo tipo consiste nel posizionare del cibo appetitoso appena fuori portata e nel dare all’animale uno strumento per prenderlo, come un bastone o una corda. Se ci riesce, dimostra la capacità di riconoscere un problema, di ragionare, di fare progetti e portarli a termine e di maneggiare gli strumenti: tutti classici segni di intelligenza. Giochiamo a questo gioco da anni con primati e scimmie, e la maggior parte di loro se la cava piuttosto bene: scimpanzé, gorilla, esseri umani, oranghi e tutti i tipi di scimmie più piccole utilizzano rapidamente qualunque strumento abbiano a disposizione per impossessarsi della leccornia. 
Ma un altro primate, il gibbone, si rifiuta categoricamente di stare al gioco. Per anni, i gibboni furono un enigma perché, pur appartenendo alla stessa classe di primati dal cervello grande degli scimpanzé e degli esseri
umani, ignoravano il bastone e non riuscivano a prendere il cibo, il che li rendeva, secondo la classificazione scientifica, meno intelligenti. Per giunta mostravano lo stesso atteggiamento in molti tipi di esperimento: si rifiutavano di raccogliere le tazze nel corso di un test di risposta e disdegnavano di ispezionare i contenitori rovesciati in cerca di prelibatezze. 
Un ricercatore, scrivendo nel 1932 di un gibbone dalle mani bianche di nome Charlotte, ammise: «È plausibile che questi errori siano stati causati da una mancanza di interesse e di motivazione anziché da una lacuna intellettuale, perché il nostro animale, seppure perfettamente mansueto e docile, manifestava spesso una totale indifferenza verso l’intera situazione sperimentale». Dati i compiti proposti e le condizioni in cui venivano – e, in molti casi, vengono tuttora – tenuti quasi tutti gli animali da esperimento, sembra, francamente, ragionevole. Gli stessi ricercatori riferiscono di essersi stupiti che i babbuini, pur essendo «primitivi» e «simili ai cani», ottenessero risultati di gran lunga migliori nei test a cui venivano sottoposti. Gli studiosi conclusero che, contrariamente a quanto suggerivano il loro istinto e la loro visione dell’evoluzione, i babbuini superavano i gibboni in intelligenza. Alla fine, però, furono smentiti. La colpa non era del gibbone, ma nostra. 6 
Nel 1967, quattro gibboni di cui non conosciamo i nomi parteciparono a un esperimento allo zoo di Chicago, mostrando cosa avevamo trascurato. Nei test precedenti, il cibo era attaccato a funicelle posate sul pavimento. Tirandole, gli animali avrebbero trascinato le leccornie fin dentro il recinto, ma le avevano ignorate. Nell’esperimento del 1967, i ricercatori appesero le corde al tetto della recinzione: i gibboni le afferrarono immediatamente, strattonandole e impossessandosi degli spuntini. Con un unico rapido movimento, d’un tratto diventarono «intelligenti», secondo, beninteso, l’ottusa definizione del metodo scientifico. 7 
L’esperimento del 1967 fu progettato tenendo conto del fatto che i gibboni sono brachiatori. Nella foresta, il loro habitat naturale, trascorrono quasi tutto il tempo sugli alberi e si spostano dondolandosi da un ramo all’altro. Ciò comporta differenze fisiologiche e, a quanto pare, anche cognitive rispetto ad altri primati (noi compresi). Per facilitare l’arrampicata e il dondolamento, i gibboni hanno dita allungate. Pur essendo un adattamento ottimo per uno stile di vita arboricolo, questo fattore rende più difficile raccogliere oggetti posati su superfici piatte. Secondo alcuni
ricercatori, inoltre, è meno probabile che gli animali notino questi oggetti: la loro attenzione e il loro interesse, e dunque la capacità di risolvere problemi e di pianificare, sono rivolti verso l’alto. I gibboni individuano e usano gli strumenti quando questi ultimi sono dove (e cosa) si aspettano che siano. In altre parole, l’Umwelt del gibbone è arboricolo e, se non ne teniamo conto nei nostri modelli, è improbabile che capiamo cosa li renda intelligenti. 
  
Illustrazione di Benjamin B. Beck, A Study of Problem Solving by Gibbons, 1967 
Strutturati come siamo, con schemi corporei e di consapevolezza diversi da quelli del gibbone, pretendiamo che le soluzioni ai problemi corrispondano ai nostri modelli. Questo può impedirci di vedere come gli animali, strutturati in modo diverso, possano affrontare gli stessi compiti in modi differenti. Per esempio, tendiamo a considerare la proboscide dell’elefante come una sorta di quinto arto, perché sembra abile quanto i nostri. Gli elefanti, però, non usano la proboscide come noi usiamo le mani. Sono capacissimi di raccogliere bastoni ma, se mettete un bastone e un po’ di frutta appena fuori dalla portata di un elefante, l’animale ignorerà il primo per concentrarsi sulla seconda. Se invece gli date una scatola robusta,
la prenderà a calci e la posizionerà sotto la frutta, in modo da riuscire a raggiungerla. Gli elefanti hanno una proboscide molto forte e non ragionano o la usano come ci aspetteremmo in base all’esperienza del nostro corpo. Tuttavia, sono molto bravi a usare gli strumenti per risolvere i problemi, quando ricevono quelli che sono in grado di adoperare (e che, se avessero la libertà di farlo, fabbricherebbero da soli). Strumenti diversi per corpi diversi, e menti diverse che agiscono di concerto con quei corpi. Ci sono molteplici tipi di intelligenza e non riguardano solo ciò che accade tra le orecchie. 8 
L’uso di strumenti e la risoluzione di problemi sono criteri di valutazione dell’intelligenza abbastanza facili da vedere in azione, se i vostri colleghi sperimentatori decidono di adottarli, ed è per questa ragione che i test di questo genere sono comuni tra gli studiosi. Però, ricreare in laboratorio il genere di mezzi e situazioni che gli animali potrebbero incontrare in natura non è così semplice, ed è improbabile che rappresentino l’intero spettro delle capacità di un animale. 
Che dire di altri tratti dell’intelligenza (come la intendiamo noi) che sono un po’ più metafisici? La progettazione sperimentale non ci dirà mai se i gibboni, gli gnu, i moscerini o i pesci milione abbiano un’anima immortale. Ma che dire dell’autoconsapevolezza, una caratteristica che si colloca a metà strada tra l’azione esterna e la contemplazione interiore? Se una mente riesce a riconoscere la propria condizione di soggetto, distinta da quella di altri soggetti, significa forse che ha un sé? Questa domanda sconcerta gli scienziati da quando si sono imbattuti in animali apparentemente intelligenti. 
Il 28 marzo 1838 Charles Darwin visitò lo zoo di Londra per vedere l’orango Jenny.9 Tra i primati di quel genere era uno dei primi a essere arrivato in Gran Bretagna e la sua presenza attirò enormi folle (la regina Vittoria andò allo zoo nel 1842 e conobbe il successore di Jenny, un altro orango con lo stesso nome. Definì l’aspetto della seconda Jenny «spaventoso, dolorosamente e sgradevolmente umano», cosa che, immagino, pensava anche di molte persone). 
Darwin fu autorizzato a entrare nel recinto di Jenny nella Giraffe House, dove era stato installato un impianto di riscaldamento aggiuntivo per rendere l’ambiente più confortevole. In seguito, lo scienziato scrisse le sue impressioni alla sorella:
Il custode le mostrò una mela, ma non gliela consegnò, al che Jenny si buttò a terra sulla schiena, scalciò e pianse, proprio come un bambino capriccioso. Quindi si mostrò assai imbronciata e, dopo due o tre accessi di collera, il custode disse: «Jenny, se smetti di strillare e fai la brava, ti do la mela». Lei capì certamente ogni sua parola e anche se, proprio come un bambino, faticò a smettere di piagnucolare, alla fine ci riuscì e quindi ricevette la mela, con cui saltò su una poltrona e iniziò a mangiarla, con l’espressione più felice immaginabile. 
  
Ritratto di Jenny, il primo orango dello zoo di Londra 
Darwin era rientrato da poco dal viaggio a bordo dell’HMS Beagle. Sarebbero passati altri vent’anni prima che pubblicasse L’origine delle specie e altri dieci prima che includesse esplicitamente gli esseri umani nella sua teoria dell’evoluzione, con L’origine dell’uomo nel 1871. Però stava già pensando alle somiglianze tra uomini e primati, scrivendo in segreto di questo argomento. Nei mesi successivi tornò allo zoo in due occasioni, portando ogni volta piccoli doni per Jenny – un’armonica a
bocca, un po’ di menta piperita, un rametto di verbena – e stupendosi sempre delle sue reazioni. «Lasciate che l’uomo faccia visita all’Orango addomesticato […] che veda la sua intelligenza […] quindi, lasciate che si vanti della sua orgogliosa superiorità» annotò nel suo taccuino. «L’uomo, nella sua arroganza, crede di essere una grande opera, degna dell’intervento di una divinità. Più umile ma, a mio parere, vero considerarlo creato a partire dagli animali.» Con queste parole, Darwin sembra ammettere che il riconoscimento dell’intelligenza non umana fu fondamentale per lo sviluppo della teoria evoluzionistica: una conclusione sorprendente, dati i molti modi impropri in cui, in seguito, la sua teoria è stata usata per giustificare la superiorità umana. 
In particolare, l’attenzione di Darwin era stata attirata dal modo in cui Jenny si guardava allo specchio. L’orango si riconosceva? E, se sì, che cosa significava questo riconoscimento? Più di un secolo dopo, Gordon G. Gallup junior, uno psicologo della Tulane University, si chiese la stessa cosa. A differenza delle riflessioni di Darwin, le sue non derivarono dall’incontro con un animale, bensì osservandosi allo specchio mentre si radeva. «Mi domandai» ricordò in un secondo momento «se non sarebbe stato interessante verificare se altre creature fossero in grado di riconoscersi allo specchio.» 10 
Lavorando alla Tulane, Gallup aveva accesso a un certo numero di scimpanzé nati liberi in Africa e spediti negli Stati Uniti per le ricerche biomediche. Essendo stati catturati, anziché essere nati in cattività, si riteneva che fossero meno esposti al comportamento e alle abitudini umani (anche se, come vedremo più avanti, questo significa dare per scontate molte cose riguardo al comportamento umano). 
Gallup isolò quattro giovani scimpanzé in altrettante gabbie e collocò uno specchio in ciascuna di esse per otto ore di fila per dieci giorni. Osservando attraverso un foro nella parete, notò che le loro reazioni cominciavano a cambiare. All’inizio gli animali reagirono come se ci fosse un altro scimpanzé presente, facendo gesti sociali, sessuali e aggressivi verso lo specchio. A poco a poco, tuttavia, iniziarono a esplorare il proprio corpo: «Usavano lo specchio per guardarsi l’interno della bocca, per fare smorfie, ispezionarsi i genitali, rimuovere il muco dagli angoli degli occhi» riportò.
Per documentare scientificamente questa trasformazione comportamentale, Gallup ideò un esperimento. Dopo una settimana di esposizione allo specchio, gli scimpanzé furono anestetizzati per applicare un puntino di colorante liscio e inodore in cima a un sopracciglio e sull’orecchio opposto. Quando si svegliarono, Gallup tornò a mostrare loro lo specchio e osservò attentamente le reazioni. 
I risultati furono lampanti: subito dopo aver visto il proprio riflesso, gli scimpanzé cominciarono a toccare le aree contrassegnate e a picchiettarvi sopra, annusandosi e leccandosi le dita. «Nella misura in cui l’autoriconoscimento della propria immagine allo specchio implica un concetto di sé,» scrisse Gallup in un articolo successivo, «questi dati sembrerebbero qualificarsi come prima dimostrazione sperimentale dell’esistenza di un autoconcetto in una forma subumana.» 11Il termine «subumano» dovrebbe spingerci a riflettere sulla presunzione dell’autore, anche se il suo uso non era insolito per l’epoca. Gallup non registrò i nomi degli scimpanzé partecipanti, se mai ne avevano uno. Nonostante ciò «era chiaro come il sole» riferì in seguito. «Non c’era bisogno di alcuna statistica. Era tutto lì. Bingo.» 
Il test dello specchio diventò ben presto l’esperimento standard per l’autoconsapevolezza e, nel corso degli anni, è stato utilizzato per molte specie diverse. Generalmente gli esseri umani lo superano intorno al diciottesimo mese di età – con alcune importanti eccezioni di cui parleremo tra poco – e questa prova è considerata una pietra miliare nello sviluppo infantile. Come accade con molti test cognitivi di questo genere, però, il suo effetto principale è rafforzare l’idea di una linea di demarcazione tra gli animali «superiori» e gli altri, anziché suggerire un senso di affinità condivisa: siamo noi a decidere chi «supera» il test, e dunque può rivendicare lo stato elevato della condizione di soggetto, e chi no. Come nella società umana, preferiamo estendere il gruppo chiuso in maniera brusca e rancorosa invece di riconoscere l’esistenza di molteplici modi di comportarsi e di essere intelligenti, molti dei quali mettono in crisi i metodi di classificazione esistenti. 
Il test dello specchio è un ottimo esempio. Tra i primati, solo gli scimpanzé, i bonobo e gli oranghi lo superano quasi sempre, ma altre creature ci riescono in determinate condizioni, alcune più sorprendenti di altre. I delfini e le orche sembrano buoni candidati, e in effetti mostrano
reazioni chiare allo specchio: soffiano bolle e ispezionano attentamente il proprio corpo, oltre a rispondere ai segni. Ma è stato dimostrato che anche le gazze ladre hanno un comportamento riflessivo, così come le formiche: questi fenomeni potrebbero avere a che fare tanto con le relazioni sociali, o con i vari sensi, quanto con la vista. 12 
Le risposte di questi animali differiscono da quelle dei primati anche per altri aspetti. Negli anni Novanta, le psicologhe Diana Reiss e Lori Marino, ex studentesse di Gallup, iniziarono a esporre agli specchi i delfini del Marine World in California. Questi reagirono immediatamente facendo sesso tra di loro davanti agli specchi. In privato, i ricercatori chiamarono queste registrazioni «video porno tra delfini» mentre, nella letteratura, le definirono «indicative» di autoconsapevolezza. Dovettero passare altri dieci anni prima che capissero come contrassegnare i delfini in modo da classificare meglio le loro reazioni. Non appena ci riuscirono, l’autoconsapevolezza dei delfini fu immediatamente chiara: gli animali piroettavano e si mettevano a testa in giù per vedere i segni sulla testa e sul dorso, che altrimenti sarebbero stati invisibili. 13 
Per quanto possa sembrare efficace, il test dello specchio presenta alcuni problemi. La prima difficoltà evidente, come nel caso dell’Umwelt arborea del gibbone, è che il corpo è importante per la mente. Il modo in cui percepiamo e agiamo nel mondo è plasmato dagli arti, dai sensi e dai contesti che possediamo e abitiamo. Il mio esempio preferito è, ancora una volta, quello degli elefanti. Penseremmo che siano in grado di superare il test perché sembrano molto abili da altri punti di vista, ma per anni non mostrarono reazioni distinguibili alla presenza di segni sulla faccia. Uno studio molto citato del 1989 su Shanthi e Ambika, due elefanti del National Zoological Park a Washington, si intitola Failure to Find Self-Recognition in Asian Elephants (Elephas maximus) in Contrast to Their Use of Mirror Cues to Discover Hidden Food.14 Mette in evidenza il fatto che, mentre i due esemplari erano in grado di usare gli specchi per risolvere dei rompicapi (perché si avvicinavano quasi sempre alle leccornie visibili solo allo specchio, un compito motorio distinto e complesso che molti primati non riescono a svolgere), ignoravano i segni tracciati sul loro corpo e dunque dimostravano di non avere autoconsapevolezza, secondo la definizione che gli scienziati danno di questo termine.
Qualcuno riscontrò un problema in questo studio. Nell’esperimento originale, lo specchio era collocato a terra, fuori dal recinto degli elefanti, perciò il pachiderma vedeva perlopiù zampe e sbarre, condizioni non certo ideali per l’autoriconoscimento. Lavorando con Patty, Maxine e Happy – tre elefanti asiatici dello zoo del Bronx – i ricercatori Joshua Plotnik e Diana Reiss (la stessa dello studio sui delfini) scoprirono che almeno uno di loro era perfettamente in grado di riconoscere se stesso, a patto che lo specchio fosse abbastanza grande e abbastanza vicino. Collocarono uno specchio di due metri e mezzo all’interno del recinto e notarono che attirava immediatamente l’attenzione: gli animali si strofinavano contro il vetro, allungavano la proboscide oltre il muro e provavano a scavalcarlo, forse per vedere dove si trovasse l’altro elefante. Ma dopo un po’, come gli scimpanzé prima di loro, si abituarono e, quando Happy fu contrassegnata con una grande croce bianca sopra l’occhio destro, cominciò subito a toccarla ripetutamente. In questo modo, l’elefante asiatico entrò a far parte del club dell’autoriconoscimento: come per i gibboni, sembrerebbe un esempio di esseri umani che finalmente sono abbastanza svegli da capire in cosa prima fossero stati stupidi. 15 
È questa la posizione del famoso comportamentalista animale Frans de Waal, che cita il caso di Happy nel libro Are We Smart Enough To Know How Animals Are? (Plotnik era uno dei suoi studenti e de Waal è coautore dell’articolo). De Waal nota che anche altri elefanti asiatici in Thailandia hanno superato il test, ma che molti non ce l’hanno fatta (per la cronaca, l’ideatore del test, Gordon Gallup, mise in discussione i risultati di elefanti e delfini – e presumibilmente anche di gazze, formiche e altri animali – perché riteneva che l’autoconsapevolezza fosse prerogativa dei primati «superiori»). Nel frattempo, uno degli studenti più brillanti di De Waal, Daniel Povinelli, autore del primo articolo sugli elefanti, sostiene che il test dello specchio non ci dica nulla sugli stati interiori, ma solo sulla capacità di abbinare i movimenti a un’immagine. Il test dello specchio, in tutte le specie, continua a essere profondamente contestato anche oggi. 
Anche secondo me, il miglior esempio di fisionomia animale che causa problemi con il test dello specchio riguarda i pachidermi. Patty, Maxine, Happy e gli esemplari tailandesi sono tutti elefanti asiatici, e gli esperimenti indicano che possiedono autoconsapevolezza durante il test dello specchio. I loro cugini africani, più grandi e più turbolenti, non hanno ancora dato
questa dimostrazione, ma ciò non significa che non possiedano tale caratteristica. Piuttosto, i ricercatori non hanno ancora costruito uno specchio abbastanza grande e robusto per resistere alla proboscide, alle zanne e alla curiosità naturale di questi bestioni da cinque tonnellate. In tutti i test di questo genere condotti finora, gli elefanti hanno finito per distruggere gli specchi. 
Una prospettiva non inclusa in queste discussioni è l’effettivo riconoscimento degli elefanti come individui. Scavando nella storia di questi esperimenti, scopriamo che Happy non ha un passato felice. Fu catturata allo stato selvaggio nel 1971, insieme ad altri sei giovani esemplari, e portata negli Stati Uniti dalla Thailandia. I cuccioli furono venduti a ottocento dollari l’uno a un parco safari in California, dove furono chiamati con i nomi inglesi dei sette nani di Biancaneve. Per oltre quarant’anni, Happy visse allo zoo del Bronx, che nel 2014 l’organizzazione internazionale per la protezione degli animali In Defense of Animals classificò come il quinto peggiore zoo per elefanti negli Stati Uniti. 16 Fino al 2002, Happy condivideva il recinto con Grumpy, un altro dei pachidermi catturati in Thailandia ma, quando i due furono presentati a Patty e Maxine, quest’ultima attaccò Grumpy, che morì poco dopo per le ferite riportate. L’effetto di questi eventi sulle diverse reazioni degli elefanti al test dello specchio non è documentato, né fa parte normalmente degli studi di questo tipo. I singoli animali sono considerati sineddochi dell’intera specie e, sebbene siano necessarie molte ricerche per trarre conclusioni definitive, la storia personale di un individuo (il nucleo dell’individualità, l’Umwelt, ricordate, è la creazione dell’individuo) non viene presa in considerazione. 
Tuttavia, possiamo vedere fino a che punto differissero l’espressione e il comportamento di questi animali. I video che accompagnano lo studio sono disponibili sul sito dei Proceedings of the National Academy of Sciences. Mostrano un recinto di cemento, spoglio e con il pavimento di terriccio, oltre a chiari contrasti nei comportamenti degli elefanti. Patty e Maxine attaccano violentemente lo specchio quando viene installato per la prima volta; Happy mantiene le distanze. Patty e Maxine vengono testate insieme, ma Happy compare da sola. Vive per conto suo dalla morte di Sammie, il sostituto di Grumpy, avvenuta nel 2006.
«Happy trascorre la maggior parte del tempo al chiuso, in una grande struttura di detenzione fiancheggiata da gabbie per elefanti, lunghe circa il doppio del corpo degli animali» riferì il «New York Post» nel 2012. «Il pubblico non la vede mai.» Il test dello specchio dipende dalla differenziazione del sé da un altro individuo; fino a che punto il riflesso deve sembrare diverso a un elefante abituato alla solitudine, che ha subito traumi e perdite inflitti da altri esemplari? Qualunque sia l’intelligenza innata di una specie, dobbiamo sicuramente riconoscere che la sua qualità e la capacità di dimostrarla sono uniche per ciascun individuo. 17 
  
Happy nel suo recinto allo zoo del Bronx, 2012 
A differenza degli studi comparativi sulla cognizione, la legge tratta i soggetti come individui, almeno quando applicata agli esseri umani. Ma Happy è anche oggetto di una causa legale pionieristica, intentata dal Nonhuman Rights Project, un’organizzazione per la tutela degli animali con sede in Florida. Dal 2018, il NhRP cerca di far trasferire Happy in un
rifugio in base a un decreto di habeas corpus, la dottrina legale medievale che protegge dalla detenzione o dall’imprigionamento illeciti. Storicamente, l’habeas corpus si applica solo agli esseri umani, ma il NhRP sta cercando di cambiare la situazione, depositando ordinanze relative anche ad alcuni gorilla e scimpanzé. Finora tutti i tentativi sono stati vani e la causa di Happy è ancora in corso. Esamineremo le implicazioni più profonde di questo approccio in uno dei capitoli successivi, ma sembra interessante che il NhRP tratti Happy come un individuo, con una storia e una serie di esigenze ed esperienze uniche, tutte cose che vengono ignorate nella maggior parte delle ricerche scientifiche sull’intelligenza, sull’essere e l’individualità degli animali. 18 
Ecco un altro problema potenziale con il test dello specchio: può essere che il tipo di autoanalisi a cui gli esseri umani sono abituati non sia così importante per gli altri animali? Nello studio originale sui delfini, un’ipotesi suggerisce che questi ultimi non superino il test dello specchio in quanto non provvedono alla propria pulizia. In effetti, la loro priorità sembra essere il sesso piuttosto che la cura di sé. Ma pare anche che molti animali «bocciati» nel test dello specchio mostrino ugualmente un grande interesse per il proprio riflesso, più che sufficiente per dimostrare che sanno di essere «loro» a riflettersi nel vetro. Per molti di questi animali, sembra che il gesto di toccare un segno sulla faccia abbia più a che fare con input sociali che cognitivi. 
Per illustrare questa possibilità, torniamo al nostro vecchio amico gibbone, che, quando si ritrova davanti a uno specchio, ignora qualunque segno, continuando invece a trattare il proprio riflesso come se fosse un altro gibbone, facendo gesti sociali e cercando di allungare la mano oltre lo specchio per toccare il presunto «altro». In un esauriente esperimento australiano furono esaminati in totale diciassette gibboni (in realtà, la coorte ne comprendeva venti, ma «tre non hanno potuto essere testati perché si sono rifiutati di avvicinarsi allo sperimentatore», e a giusto titolo). Si chiamavano Philip, Kayak, Arjuna, Jury, Jars, Ulysses, Mang, Suli, Irian, Jaya, Ronnie, Bradley, May, Siam, Sydney, Milton e Milo. Per stimolare il loro interesse, i ricercatori diedero loro dei dolcetti glassati, ma gli animali ignorarono costantemente i puntini simili a glassa dipinti sulle loro sopracciglia. 19 Gli scienziati ipotizzarono che questa «prova dell’assenza» confermasse una spiegazione filogenetica dell’autoriconoscimento, cioè
l’idea che tale capacità sia emersa in un particolare momento dell’evoluzione dei primati, tra diciotto e quattordici milioni di anni fa, dopo che i gibboni si furono allontanati dalla discendenza che avrebbe condotto agli esseri umani moderni (e prima della scissione che sfociò nella comparsa degli oranghi). Naturalmente questo non spiega la possibilità dell’evoluzione convergente – la comparsa di un tratto analogo lungo linee evolutive diverse – che potrebbe giustificare la capacità di elefanti, gazze, orche e delfini… ma di questo parleremo più avanti. Per ora restiamo sui primati. 
Forse la risposta è, come ho suggerito, che le facce non sono così importanti per alcune specie, oppure sono legate ad altri input meno significativi per gli esseri umani e per gli altri primati superiori. I macachi rhesus sono scimmie piccole e vivaci, note in molte città dell’Asia per la loro tendenza a vivere a stretto contatto con gli esseri umani. Ricordo di averle guardate rubare il cibo dalle bancarelle dei mercati in India e di essere stato assalito dal terrore mentre rincorrevano i visitatori fuori dai templi, dove erano disponibili grossi bastoni per difendersi dalle loro aggressioni. Purtroppo per i macachi, la somiglianza del loro sistema immunitario e di alcune strutture neurologiche con quelli umani li rende soggetti preferenziali per gli esperimenti medici. Fu nel contesto di uno studio di questo genere che la capacità di autoriconoscimento dei rhesus diventò evidente. 
All’Università del Wisconsin-Madison, due macachi furono preparati per un esperimento neurologico che richiedeva di avvitare un blocco di acrilico azzurro di circa sei centimetri quadri alla sommità del loro cranio, con attacchi per gli elettrodi e le cinghie (questo studio, al contrario di molti altri citati in precedenza, non diede un nome ai macachi partecipanti e, nelle immagini e nel video che accompagnano l’articolo, «la vista dell’impianto cranico è stata impedita per ragioni di discrezione»). 20I ricercatori notarono subito che i macachi si comportavano in modo nettamente diverso da tutti gli altri menzionati nella letteratura. Benché di solito questi animali si lascino incuriosire dagli specchi e si mettano in mostra, evitano costantemente il contatto visivo con il proprio riflesso, oppure lo trattano come tratterebbero un rivale. I macachi provvisti di impianto dedicavano invece molto tempo a esaminarsi la sommità della testa, come sicuramente farebbe chiunque di noi se qualcuno gli avvitasse un blocco di plastica blu
in quel punto. Una volta iniziato, cominciarono a ispezionare e a pulire altre parti di sé, perlopiù i genitali. 
Questo rende forse i macachi autoconsapevoli? Il contatto visivo è legato alla gerarchia, al dominio e all’aggressività in modi che rendono fastidioso fissare un estraneo. Secondo una spiegazione di questo comportamento, i macachi non amano guardarsi a vicenda perché sono socialmente molto consapevoli. Questo giustificherebbe il loro continuo – anche se intermittente – comportamento sociale di fronte allo specchio, comportamento che non è mai abbastanza concentrato per consentire loro di superare quella fase e rendersi conto che stanno guardando se stessi, come è accaduto nel tempo con gli scimpanzé e altri primati superiori. Nel caso dei macachi provvisti di impianto, fu necessario un potente controstimolo – avere un blocco di plastica avvitato alla testa – per passare al livello successivo. 
Le facce potrebbero non essere affatto importanti nella mentalità di altre specie, o almeno avere un significato molto diverso, e dunque gli approcci come il test dello specchio, che riproducono l’ossessione degli esseri umani per i visi riflessi, sono semplicemente inadeguati. I macachi, che dimostrano diversi tipi di abilità, potrebbero semplicemente non pensare che trovarsi faccia a faccia sia importante. D’altra parte, si masturbano spesso e si guardano il sedere a vicenda. La maggior parte dei resoconti scientifici conclude che questi primati sono privi di autoconsapevolezza, ma io non sono d’accordo. È ovvio che questi animali siano autoconsapevoli: ma, se si tende a comunicare mostrando il fondoschiena anziché la faccia, è quella la parte del corpo su cui ci si concentra davanti allo specchio. L’Instagram dei macachi conterrebbe molti selfie di sederi. 
Come nel caso dell’elefante Happy, ci sono diverse specie in cui un solo individuo ha superato il test dello specchio, o in cui le circostanze per il suo superamento variano notevolmente. Le differenze tra specie e individui sono importanti e tenerne conto ci permette di vedere come le prospettive offuschino il nostro giudizio e compromettano la nostra capacità di riconoscere le capacità altrui. 
Nonostante tutta la teoria sui primati superiori e inferiori, la maggior parte dei gorilla (ritenuti «superiori») non supera il test dello specchio. Come i macachi, i gorilla hanno una forte avversione per il contatto visivo, che considerano una minaccia, dunque non amano guardare le facce
riflesse. Benché ci siano molte conferme del fatto che «vedono» se stessi – per esempio, la pulizia e l’esplorazione di zone nascoste del corpo –, test sempre più ingegnosi, come l’angolazione degli specchi e l’atto di nascondere il cibo, non hanno trovato prove scientifiche diffuse di autoriconoscimento (cioè il tocco dei segni facciali). 21 Questo potrebbe sembrare un problema specifico della specie. In realtà, è più che altro un problema individuale. Per comprenderne la portata, diamo un’occhiata alla storia di Koko. 
  

La gorilla Koko mentre impara il linguaggio dei segni con l’addestratrice Penny Patterson, 3 marzo 1978 
Koko era una femmina di gorilla che visse in cattività per quarantasei anni, quarantacinque dei quali sotto le cure di Francine Patterson, una psicologa degli animali alla Gorilla Foundation di Woodside, in California. Patterson le insegnò più di mille parole nel «linguaggio dei segni dei
gorilla», parlandole in inglese fin da quando era piccola. Le capacità di Koko sono ancora oggetto di discussione ma, secondo coloro che trascorsero del tempo con lei, la gorilla usava il linguaggio nello stesso modo degli esseri umani e mostrava anche molte altre qualità «umane». Per esempio, era brava a mentire: spesso incolpava gli altri di furti o danneggiamenti, scegliendo le persone che erano presenti in quel momento o che le erano antipatiche. Era anche molto timida. Amava giocare con le bambole e spesso comunicava con loro tramite i segni, ma smetteva immediatamente se pensava di essere osservata. 
Koko superò disinvoltamente il test dello specchio. 22 Anzi, la sua notevole fama ebbe origine da una copertina del «National Geographic» che la raffigurava mentre si fotografava allo specchio. Un altro gorilla che superò il test fu Otto, un maschio di quarantacinque anni che dall’età di due viveva in un ambiente «arricchito» al Suncoast Primate Sanctuary in Florida, dove poteva svolgere attività come procurarsi il cibo, guardare la TV, dipingere e avere contatti regolari con addestratori umani. 23 Sembra che le caratteristiche apparentemente innate – o almeno la loro rappresentazione – possano, in realtà, svilupparsi nel tempo, a condizione che esistano l’ambiente e lo schema corporeo necessari per sostenerle. 
La questione dell’autoconsapevolezza diventa ancora più complessa nel caso di Michael, un gorilla di diciotto anni che viveva con Koko alla Gorilla Foundation. Aveva un vocabolario di oltre seicento segni, molti dei quali gli erano stati insegnati da Koko. Notoriamente, si crede che abbia descritto la morte della madre per mano dei bracconieri in Camerun con una sequenza di segni: «Poltiglia di carne gorilla. Dente in bocca. Urla assordanti. Brutta faccia pensieri tristi. Taglio/collo labbro ragazza buco». 
Come Koko, Michael sapeva essere timido. E anche molto distruttivo, con la tendenza a rompere le apparecchiature, così quando fu sottoposto al test di autoriconoscimento, gli sperimentatori rimasero fuori dalla stanza con lo specchio, limitandosi a sbirciare all’interno. Sebbene in precedenza l’esemplare avesse mostrato molto interesse per gli specchi, quando fu contrassegnato con un grosso punto di colore sul naso, cominciò a comportarsi in modo strano. Avvicinandosi allo specchio, si immobilizzò e si piegò in avanti, esaminandosi attentamente. Girò la testa da una parte all’altra, osservando la propria faccia da diverse angolazioni. Poi chiese di
spegnere le luci. Gli sperimentatori si rifiutarono, ma Michael insistette affinché girassero l’interruttore e chiudessero le tende. Alla fine, si ritirò in fondo alla stanza, voltando le spalle agli osservatori e strofinando il naso contro la parete finché il segno non scomparve. 24 La sua reazione suggerisce non solo la presenza dell’autoriconoscimento, ma anche di un altro aspetto interessante e molto controverso della cognizione complessa: la teoria della mente. 
Quest’ultima va oltre il semplice riconoscimento del sé distinto dagli altri individui: sottintende la capacità di pensare alla vita interiore degli altri, di immaginare i loro stati mentali e di agire di conseguenza. Oltre la semplice interazione del test dello specchio, vediamo all’opera un’intelligenza molto più ampia e complessa. 
Che cosa dobbiamo pensare di tutte queste capacità e risultati radicalmente diversi? Come abbiamo visto, specie differenti superano il test in modi differenti: alcune mostrano forti relazioni con lo specchio, ma rifiutano il test del segno colorato, altre sviluppano la capacità in modi nettamente distinti, oppure smentiscono le aspettative basate sulle tendenze note della loro specie. Quello dello specchio è solo un tipo di test, naturalmente, per una componente molto specifica di ciò che consideriamo intelligenza, ma i suoi insegnamenti andrebbero applicati a ogni singola affermazione fatta sulla presunta intelligenza o meno di tutti gli esseri, compresi gli uomini. Anche quando i risultati non sono un semplice effetto di nostri pregiudizi e limitazioni, ci dicono solo quanto non sappiamo. 
È emerso che l’autoconsapevolezza allo specchio non ha una distribuzione uniforme nemmeno tra gli individui umani e le loro culture. Spesso gli adulti affetti da schizofrenia non riconoscono se stessi nel riflesso e hanno difficoltà anche con la teoria della mente. Il «fatto», spesso citato, che i bambini umani superino il test dello specchio – e dunque sviluppino l’autoriconoscimento – intorno ai diciotto mesi di età si rivela a sua volta distorto e solo parzialmente vero. Questi test si basano su bambini occidentali, perlopiù negli Stati Uniti e in Canada, e i risultati non coincidono con gli esperimenti effettuati in Africa, Sudamerica e sulle isole del Pacifico. 25 Ciò non significa che i bambini non occidentali non siano autoconsapevoli, bensì che le nostre analisi e i processi sperimentali sono
culturalmente influenzati in modi che non riconosciamo nemmeno quando li applichiamo ad altri esseri umani, per non parlare di altre specie. È sorprendente come i gorilla, in particolare, si siano visti sottrarre gran parte della loro «gorillità» per rendere leggibili questi comportamenti antropomorfi ai nostri occhi. Koko e Michael furono prelevati dal loro habitat naturale e vissero in recinti specializzati, avendo contatti prolungati con l’uomo per gran parte della vita, se non per tutta. Le caratteristiche che ce li fanno sembrare intelligenti dipendevano dall’addestramento a modelli di comportamento e socialità simili a quelli umani. Altre forme di contatto, di cui parleremo tra poco, non prevedono tale necessità, e in quelle interazioni vediamo manifestarsi altri segni di intelligenza, non meno evidenti. Nonostante ciò, questi ultimi dipendono dalla capacità degli esseri umani di leggere i segni non umani, da una sovrapposizione nell’Umwelt. Le scarse probabilità che il fenomeno si allarghi, per esempio, alle formiche, significa che non saremo mai in grado di fare la stessa determinazione scientifica riguardo a quelle creature. Tuttavia, ciò non vuol certo dire che non siano intelligenti, come dovrebbe rivelare l’analisi dei vari esperimenti che abbiamo tentato finora. Piuttosto, se vogliamo davvero capire in cosa potrebbe consistere l’intelligenza non umana, e dunque trasformare la visione delle capacità nostre e altrui, dobbiamo smettere di immaginare l’intelligenza come qualcosa di definito dall’esperienza dell’uomo. Dobbiamo invece considerarla fin dall’inizio qualcosa di più che umano. 
Si è scoperto che ci sono molti modi di «fare» intelligenza, e questo è evidente anche nei primati e nelle scimmie, appollaiati vicino a noi sull’albero evolutivo. Questa consapevolezza assume un carattere del tutto nuovo quando pensiamo alle intelligenze non umane molto diverse da noi. Su questo pianeta esistono infatti altre creature altamente evolute, intelligenti e turbolente, così lontane e diverse da noi che i ricercatori le considerano quanto di più vicino all’incontro con un alieno ci sia mai capitato: i cefalopodi. 
Questi esseri – la famiglia di animali che comprende polpi, calamari e seppie – sono una delle creazioni più affascinanti della natura. Sono tutti a corpo molle, privi di scheletro e dotati solo di un becco corneo. Sono acquatici, anche se per qualche tempo riescono a sopravvivere nell’aria;
alcuni sono persino capaci di brevi voli, spinti dagli stessi getti d’acqua che consentono loro di spostarsi nell’oceano. Fanno cose strane con gli arti e sono molto intelligenti, senza dubbio i più intelligenti tra gli invertebrati, sotto qualsiasi aspetto. 
I polpi, in particolare, sembrano divertirsi a dimostrare la loro intelligenza quando cerchiamo di catturarli, imprigionarli o studiarli. Negli zoo e negli acquari sono famigerati per i loro instancabili tentativi di fuga, spesso efficaci. Un polpo neozelandese di nome Inky finì sulle prime pagine dei giornali di tutto il mondo quando fuggì dal National Aquarium a Napier risalendo la valvola di troppopieno della vasca, strisciando per due metri e mezzo sul pavimento e scivolando verso l’oceano lungo uno stretto tubo di scarico di trentadue metri. In un altro acquario vicino a Dunedin, un polpo di nome Sid tentò di evadere così tante volte, nascondendosi in secchi, aprendo porte e salendo scale, che alla fine lo liberarono nell’oceano. I polpi sono stati accusati anche di aver allagato gli acquari e rubato i pesci da altre vasche. Queste storie, che risalgono ad alcuni dei primi esemplari tenuti in cattività in Gran Bretagna nel XIX secolo, vengono raccontate ancora oggi. 
Otto, un polpo che viveva nell’acquario SeaStar a Coburgo (Germania), attirò per la prima volta l’attenzione dei media quando fu sorpreso a fare giochi di destrezza con i paguri. In un’altra occasione spaccò le rocce contro il lato della vasca, e di tanto in tanto riorganizzava completamente il contenuto di quest’ultima «per adattarlo meglio ai suoi gusti», come spiegò il direttore dell’acquario. Una volta ci fu un cortocircuito che mise in pericolo la vita di altri animali, perché le pompe di filtraggio si fermarono. Alla terza notte di blackout, il personale cominciò a dormire a turno sul pavimento per individuare la causa del problema e scoprì che Otto saliva in cima alla vasca e spruzzava acqua contro una lampadina bassa che pareva infastidirlo. Aveva capito come spegnere le luci. 26 
I polpi non sono meno indisciplinati in laboratorio. Sembra che non amino essere sottoposti a esperimenti e cercano di rendere le cose più difficili possibile ai ricercatori. In un laboratorio dell’Università di Otago, in Nuova Zelanda, un polpo ricorse allo stesso trucco di Otto: spruzzare acqua sulle lampadine per spegnerle. Alla fine, la necessità di sostituirle continuamente diventò così frustrante che l’animale fu liberato. Nello stesso laboratorio, un altro polpo prese in antipatia uno dei ricercatori, che
riceveva due litri d’acqua sulla nuca ogni volta che si avvicinava alla vasca. Alla Dalhousie University, in Canada, una seppia aveva lo stesso atteggiamento verso tutti i nuovi visitatori del laboratorio, ma lasciava in pace i ricercatori abituali. Nel 2010, due biologi dell’acquario di Seattle indossarono gli stessi vestiti e giocarono a fare il poliziotto buono e il poliziotto cattivo con i polpi: uno dava loro da mangiare ogni giorno, mentre l’altro li punzecchiava con un bastone appuntito. Dopo due settimane, gli animali iniziarono a reagire in modo diverso a ciascuno di loro, avanzando e ritirandosi e cambiando colore. I cefalopodi sono in grado di riconoscere i visi umani. 27 
Tutti questi comportamenti – oltre a molti altri osservati in natura – indicano che i polpi imparano, ricordano, conoscono, pensano, considerano e agiscono in base alla loro intelligenza. Questo cambia tutto quanto pensiamo di sapere sugli animali di «ordine superiore», perché i cefalopodi, a differenza dei primati, sono molto, molto diversi da noi. Ciò dovrebbe essere evidente già dalla straordinaria configurazione del loro corpo, ma la differenza si estende anche alla mente. 
I cervelli dei polpi non sono situati, come i nostri, nella testa, bensì decentralizzati ed estesi in tutto il corpo e negli arti. Ciascuno dei tentacoli contiene fasci di neuroni che fungono da menti autonome, consentendo loro di muoversi e reagire di propria iniziativa, senza impedimenti da parte del controllo centrale. I polpi sono una confederazione di parti intelligenti, perciò la consapevolezza e il pensiero si verificano in modi radicalmente diversi dal nostro. 
Forse una delle espressioni più compiute di questa differenza va ricercata non nel lavoro degli scienziati, ma in un romanzo. Nel libro I figli della caduta, lo scrittore di fantascienza Adrian Tchaikovsky concettualizza l’intelligenza dei polpi come una sorta di sistema di elaborazione multi thread. Per i polpi spaziali dei Figli della caduta, la consapevolezza – la coscienza – è tripartita. Le funzioni superiori, che Tchaikovsky chiama «Corona», sono incorporate nel cervello cranico, ma la «Portata», le «sottomenti delle braccia», sono in grado di risolvere autonomamente i problemi: procurarsi il cibo, aprire serrature, combattere o fuggire dal pericolo. Nel frattempo, una terza modalità di pensiero e comunicazione, l’«Aspetto», controlla l’illuminazione e la colorazione della pelle dei polpi, «la lavagna del cervello», dove esso scarabocchia i pensieri di momento in
momento. In questo modo, i polpi scorrazzano liberi nello spazio, costruendo navi, habitat e intere società, che sono in debito tanto con le esplosioni emotive, i voli di fantasia, gli atti di curiosità e la noia quanto con le intenzioni consapevoli. I polpi di Tchaikovsky sono vivaci, frenetici, annoiati, creativi, distratti e poetici, tutto allo stesso tempo: un prodotto del costante dialogo e conflitto all’interno del loro sistema nervoso. Come dice l’autore, sono intelligenze multiple in corpi singoli. 28 
Tchaikovsky basò le sue ricerche sulle visite al Museo di storia naturale a Londra, sulle conversazioni con alcuni scienziati e sulla propria formazione di zoologo. Ma come dobbiamo interpretare queste creature – queste intelligenze – che necessitano degli strumenti della fantascienza per essere intelligibili ai nostri occhi? Come possono apparire così straordinariamente diverse, pur esistendo sul nostro stesso pianeta e facendo parte del nostro stesso processo evolutivo? 
Il genere di autoconsapevolezza che possiamo osservare con il test dello specchio – quello più simile al nostro – sembra essere comparso nei primati da qualche parte a metà strada tra il bonobo e l’orango, ossia tra diciotto e quattordici milioni di anni fa. È allora che pare essersi evoluta una delle caratteristiche che costituiscono il nostro tipo di intelligenza. Gli esseri umani si separarono dagli scimpanzé solo intorno ai sei milioni di anni fa, perciò è comprensibile che la nostra intelligenza sia simile alla loro. I primati, tuttavia, si divisero dagli altri mammiferi circa ottantacinque milioni di anni fa, mentre i mammiferi cominciarono ad apparire diversi dagli altri animali oltre trecento milioni di anni fa. Per trovare un antenato comune con i cefalopodi, dobbiamo tornare indietro del doppio di questo tempo, fino a seicento milioni di anni. 
Nel libro Altre menti, il filosofo Peter Godfrey-Smith immagina chi possa essere stato questo antenato comune. Anche se non possiamo saperlo per certo, molto probabilmente si trattava di una specie di piccolo verme piatto, lungo solo qualche millimetro, che nuotava negli abissi o strisciava sul fondale dell’oceano. Probabilmente era cieco, o fotosensibile in un modo molto elementare. Il suo sistema nervoso sarà stato rudimentale: una rete di nervi, forse raggruppati in un cervello semplice. «Che cosa mangiassero questi animali, come vivessero e in che modo si riproducessero» scrive l’autore «sono tutte cose che ignoriamo.» 29 È difficile immaginare qualcosa di meno simile a noi, seppure vivo, di piccoli
vermi quasi ciechi che si contorcono sui fondali oceanici. Eppure, noi deriviamo da loro, e anche il polpo. 
Seicento milioni di anni giù per l’albero evolutivo e seicento milioni su per l’altro lato. Pur rendendo comprensibili le ovvie differenze tra noi e il polpo, questa distanza fa apparire le somiglianze ancora più sorprendenti. 
Una delle caratteristiche più notevoli dei polpi sono gli occhi, incredibilmente simili ai nostri. Sono anch’essi costituiti da un’iride, un cristallino circolare, fluido vitreo, pigmenti e fotorecettori. In realtà, l’occhio del polpo è superiore al nostro sotto un aspetto degno di nota: dato il loro processo di sviluppo, le fibre dei nervi ottici crescono dietro la retina anziché attraverso di essa, perciò non hanno il punto cieco centrale comune a tutti i vertebrati. Questa differenza esiste perché l’occhio del polpo si è evoluto in modo completamente separato dal nostro, partendo da quel verme piatto cieco seicento milioni di anni fa, lungo un ramo ben distinto dell’albero evolutivo. 
Questo è un esempio di evoluzione convergente. L’occhio dei polpi si è sviluppato per fare più o meno la stessa cosa del nostro, in modo del tutto separato ma solo leggermente diverso. Due strutture incredibilmente complesse, ma sorprendentemente simili, sono comparse nel mondo per vie differenti, in contesti differenti. E se qualcosa di così complesso e adattabile come l’occhio può evolversi più di una volta, perché l’intelligenza non potrebbe fare altrettanto? 
Nel capitolo 4 esamineremo ulteriormente come questa idea di ramificazione e scissione dell’albero evolutivo sia troppo semplicistica, se non del tutto errata. Per ora limitiamoci a immaginare che l’albero dell’evoluzione sia carico di frutti e fiori e che l’intelligenza, invece di essere concentrata solo sui rami più alti, sia fiorita ovunque. 
L’intelligenza del polpo è uno di questi fiori. Come dice Godfrey-Smith, «i cefalopodi sono un’isola di complessità mentale nel mare degli invertebrati. Poiché il nostro più recente antenato comune era una creatura semplicissima ed è tanto lontano nel tempo, i cefalopodi rappresentano un esperimento indipendente nell’evoluzione di grandi cervelli e comportamenti complessi. Se è possibile stabilire con loro un contatto come esseri senzienti, non è per via di una storia condivisa, non è per via di un’affinità – ma perché nel corso dell’evoluzione la mente si sviluppò due volte». 30 E probabilmente anche molte di più.
Dal polpo, dunque, impariamo diverse cose importanti. Primo, che ci sono molti modi di «fare» intelligenza: sul piano comportamentale, neurologico, fisiologico e sociale. È bene ribadirlo: l’intelligenza non è qualcosa che esiste, ma qualcosa che si fa; è attiva, interpersonale e generativa, e si manifesta quando pensiamo e agiamo. Abbiamo già imparato – dai gibboni, dai gorilla e dai macachi – che l’intelligenza è relazionale: conta come e dove la realizzate, quale forma le dà il vostro corpo e con chi entra in contatto. L’intelligenza non è qualcosa che esiste solo nella testa. Nel caso del polpo, che fa intelligenza con tutto il corpo, questa affermazione può addirittura essere presa alla lettera. L’intelligenza è uno dei tanti modi di essere nel mondo: è un’interfaccia con esso, lo rende manifesto. 
Pertanto, non è qualcosa da testare, ma qualcosa da riconoscere, in tutte le molteplici forme che assume. L’obiettivo è capire come diventarne consapevoli, come associarsi a essa e renderla evidente. Questo processo è di per sé un coinvolgimento, un aprirsi a forme di comunicazione e interazione con la totalità del mondo più che umano, molto più profonde ed estese di quelle che si possono creare entro i vincoli artificiali del laboratorio. Ciò richiede un cambiamento di noi stessi, dei nostri atteggiamenti e comportamenti, anziché alterare le condizioni dei nostri interlocutori non umani. 
Gli studi scientifici rigorosi possono rivelarci solo fino a un certo punto le circostanze effettive delle vite non umane; il più delle volte, ci parlano soltanto dei nostri modelli. Ci descrivono anche la struttura della scienza stessa: un modo antropocentrico di conoscere un mondo antropocentrico. Ma il fatto che tale approccio sia limitato non significa che queste realtà ci siano inaccessibili, in tutto o in parte, con altri mezzi, e questo vale anche per gli scienziati. 
Dagli anni Settanta, per un periodo di oltre venticinque anni, la primatologa Barbara Smuts studiò il comportamento dei babbuini che vivevano liberi in Kenya e in Tanzania. Chiamò gli esemplari che arrivò a conoscere meglio «branco di Eburru Cliffs», dal nome di un affioramento roccioso nella Great Rift Valley, vicino al lago Naivasha. Da un certo punto, per quasi due anni trascorse ogni giorno con il branco, raggiungendo gli animali quando si alzavano all’alba e viaggiando con loro finché non trovavano un luogo in cui riposare al calar della notte. Così acquisì
conoscenze uniche sul loro comportamento e imparò ad apprezzare e a comprendere molti aspetti difficilmente classificabili della loro vita e della loro mente. 
Il suo approccio era insolito per quell’epoca. Spesso, durante le osservazioni, gli scienziati ignoravano gli esemplari oppure si allontanavano se venivano avvicinati. Secondo Smuts, però, questo metodo precludeva un’interazione significativa, impedendo ai ricercatori di assistere al comportamento che cercavano di studiare. 
Smuts sottolineò che questa dimestichezza con gli animali non umani, seppure innescata ai fini del suo lavoro di ricerca, fu possibile grazie a qualcosa di molto più antico, a un’eredità dei nostri antenati. «Fino a poco tempo fa,» scrisse «tutti gli esseri umani avevano una profonda familiarità con le altre creature. I cacciatori del Paleolitico imparavano a conoscere l’orso gigante nello stesso modo in cui l’orso imparava a conoscere loro: attraverso l’intensa concentrazione e i sensi acutissimi di un animale selvatico la cui vita è in bilico. La sopravvivenza dei nostri antenati dipendeva dalla marcata sensibilità ai movimenti impercettibili e alla comunicazione sfumata dei predatori, delle prede, dei concorrenti e di tutti gli animali i cui sensi sviluppatissimi – vista, olfatto e udito – potenziavano la percezione del mondo da parte dell’uomo.» 31 Per Smuts, questa sensibilità si poteva recuperare, cosa che nel suo caso accadde attraverso le interazioni con i babbuini. 
Per abituare gli animali alla sua presenza, la studiosa si avvicinava al branco sul terreno aperto, muovendosi lentamente verso di loro e fermandosi ogni volta che, allarmati, si allontanavano. A mano a mano che entrava in sintonia con il loro comportamento, iniziò a cogliere segnali più tenui – le madri, per esempio, chiamavano i piccoli prima che venisse lanciato un allarme generale –, cosa che le consentì di avvicinarsi ancora di più. Alla fine, riuscì a muoversi liberamente tra i babbuini. 
Questa capacità di spostarsi a piacimento tra i rappresentanti di un’altra specie, spiega Smuts, non aveva tanto a che fare con l’assuefazione dei babbuini alla sua presenza quanto con l’adeguamento del suo comportamento alla loro natura. Imparò a muoversi un po’, e a ragionare molto, come un babbuino, osservando il loro comportamento non solo come scienziata, ma anche come ospite. In cambio, i primati cominciarono a trattarla come un soggetto di comunicazione, anziché un oggetto di paura.
In altre parole, capirono che per farla allontanare bastava un’occhiataccia invece di un allarme generale, e nel tempo svilupparono una gamma più vasta di gesti e di segnali per comunicare con lei. I ricercatori, si lamentava Smuts, si sentono dire spesso che devono ignorare i soggetti dello studio o allontanarsi da loro se quelli si avvicinano troppo o cercano di interagire. Questo comportamento preclude un’interazione significativa, come farebbe in qualunque gruppo sociale, perciò impedisce ai ricercatori di vedere il comportamento che vorrebbero studiare. 
Smuts scoprì ben presto di potersi avvicinare molto di più ai babbuini se non si limitava a reagire ai loro versi e gesti, ma provava anche a ricambiarli. Questi animali hanno un senso dello spazio personale molto sviluppato: ignorano la vicinanza dei membri più stretti della famiglia, mentre si danno alla fuga se un membro gerarchicamente più alto o più aggressivo del branco lancia loro un’occhiata. Quando si incontrano, un grugnito o un’espressione facciale veicolano il desiderio di instaurare una relazione. Così, quando Smuts ricambiava i grugniti e i gesti dei suoi compagni, questi ultimi erano più propensi ad accettarla. Ignorare un babbuino, o qualunque altro animale sociale, non è un atto neutro. Potremmo dire che lo stesso vale per il nostro rapporto con il mondo. 
Grazie alla sua volontà di interagire con i babbuini, Smuts cominciò a scoprire più cose di quanto si aspettasse. Nel tempo, anche la sua consapevolezza del mondo intorno al branco iniziò a cambiare. Il suo atteggiamento nei confronti del clima, per esempio, cominciò a subire modifiche. Nei primi mesi dello studio si ritrovava a cercare riparo non appena le nuvole cariche di pioggia comparivano all’orizzonte, ma a poco a poco il suo atteggiamento diventò simile a quello dei babbuini. Nemmeno loro amavano bagnarsi, ma restavano all’aperto molto più a lungo, rimpinzandosi il più possibile prima di correre, all’ultimo momento, a ripararsi tra rocce e alberi. Dopo un po’, Smuts si sorprese a fare la stessa cosa: «Non potevo attribuire questa consapevolezza a nulla di ciò che vedevo, sentivo o fiutavo; lo sapevo e basta. Sicuramente lo stesso valeva per i babbuini. Per me, quello fu un trionfo piccolo ma significativo. Ero passata da una concezione analitica del mondo alla sua esperienza diretta e intuitiva. Fu allora che dentro di me si risvegliò qualcosa che si era assopito da tempo, il desiderio di vivere nel mondo come avevano fatto i miei
antenati, come tutte le creature erano destinate a fare da eoni di evoluzione. Buon per me. Ero circondata da esperti in grado di indicarmi la strada». La valutazione dei comportamenti esterni conduce inevitabilmente a una sensibilità verso la vita interiore e, nel tempo, Smuts percepì un cambiamento nel proprio senso di identità. «Il mutamento che sperimentai è ben descritto da millenni di mistici, ma raramente riconosciuto dagli scienziati. Sempre più spesso, la mia coscienza soggettiva sembrava fondersi con la mente collettiva dei babbuini. Sebbene l’“io” fosse ancora presente, gran parte della mia esperienza si sovrapponeva a questa entità emotiva più grande. Sempre più spesso, il branco pareva un “noi” anziché un “loro”. Le soddisfazioni dei babbuini diventarono le mie soddisfazioni, le loro frustrazioni le mie frustrazioni.» Dice di aver condiviso la fame degli animali, la loro euforia quando uccidevano e, benché fosse vegetariana, l’acquolina in bocca alla vista della carne fresca. «Non mi ero mai sentita parte di qualcosa di più grande, il che non mi sorprese, dato che non avevo mai coordinato così intensamente le mie attività con quelle altrui. Con profonda soddisfazione, abbandonai il mio sé distinto e scivolai nell’antica esperienza di appartenere a una comunità mobile di altri primati.» Un episodio che visse con un altro gruppo di babbuini al parco nazionale del Gombe Stream in Tanzania sembra cogliere un tipo di esperienza e di sensibilità che non solo è impossibile classificare scientificamente negli animali, ma che rispecchia esperienze inclassificabili anche per gli esseri umani. Noi la chiamiamo spiritualità. Una sera tardi, i babbuini si stavano dirigendo verso un luogo di riposo, lungo un ruscelletto che percorrevano spesso e che era costellato di piccole pozze. Senza alcun segnale evidente, ciascun esemplare si sedette su una delle pietre lisce che circondavano una pozza e per mezz’ora (secondo gli standard umani) rimase lì da solo o in gruppetti, in silenzio assoluto, a fissare l’acqua. Persino i giovani, normalmente turbolenti, piombarono in una contemplazione taciturna. Poi, sempre senza alcun segno percettibile, si alzarono e ripresero il cammino in un corteo silenzioso. 
Smuts assistette a questo comportamento solo due volte; per giunta è l’unica ricercatrice ad averlo mai osservato. Non sappiamo se sia una particolarità di quel gruppo o un esempio di un fenomeno più generale, ma la studiosa ritiene che l’episodio sia stato un’esperienza religiosa. Usa infatti il termine buddista sangha, che designa una comunità di credenti
impegnati nella meditazione e nella pratica spirituale. «A volte mi chiedo se, in quelle due occasioni, mi sia stato concesso di intravedere una dimensione della vita dei babbuini che di solito non mostrano alle persone. Quei momenti mi ricordarono che, in realtà, sappiamo pochissimo del “mondo più che umano”.» 
Il Gombe, dove Smuts si sedette a meditare con i babbuini, è il luogo dove Jane Goodall condusse una ricerca pluridecennale sugli scimpanzé: il più lungo studio ininterrotto fatto su un animale, in qualunque regione del pianeta. Anche Goodall ha scritto di aver avuto una fugace visione della vita interiore degli esemplari che studiava e con cui viveva: stati mentali che sembravano profondamente significativi, ma che erano sostanzialmente indimostrabili e fondamentalmente inaccessibili. 32 
Nel folto della foresta del Gombe ci sono cascate spettacolari, che parevano esercitare un enorme fascino sugli scimpanzé. «Di tanto in tanto, quando uno scimpanzé – il più delle volte un maschio adulto – si avvicina a una di queste cascate, il suo pelo si rizza leggermente, segno di aumentata eccitazione» spiega Goodall. «Quando si avvicina e lo scroscio dell’acqua diventa più forte, il suo passo accelera, il pelo si rizza completamente e, una volta raggiunto il torrente, l’esemplare può cimentarsi in una magnifica esibizione ai piedi della cascata. Restando eretto, oscilla ritmicamente da un piede all’altro, percuotendo l’acqua bassa e impetuosa, raccogliendo e scagliando grosse pietre. A volte si arrampica lungo le esili liane che pendono dagli alberi in alto e si lancia tra gli spruzzi dell’acqua che cade.» Quelle che Goodall chiama «danze delle cascate» possono durare dieci o quindici minuti. La studiosa le considera «la versione primordiale di un rituale religioso». 
Goodall descrive anche le danze della pioggia che gli scimpanzé eseguono all’inizio di forti rovesci. Durante queste esibizioni, gli scimpanzé afferrano alberelli e rami bassi e li dondolano ritmicamente avanti e indietro, quindi avanzano piano, colpendo rumorosamente il terreno con le mani, battendo i piedi e scagliando sassi. Pur essendo restia a trarre conclusioni certe da queste esibizioni, Goodall le associa a «sentimenti affini alla meraviglia e allo stupore» e nota che, dopo, il protagonista rimane seduto in silenzio per qualche tempo a guardare l’acqua, più o meno come i babbuini di Smuts intorno alle pozze.
La ricercatrice attribuisce la propria larghezza di vedute nei confronti delle questioni scientifiche e religiose al fatto di aver cominciato a lavorare sul campo senza alcuna formazione specialistica. All’inizio fu assunta dall’antropologo Louis Leakey per studiare i primati del Gombe, perché lo scienziato voleva ricercatori «non condizionati dal pensiero riduzionista di buona parte degli etnologi». Il risultato di cinquantacinque anni di stretti contatti con gli scimpanzé e con il pensiero scientifico non fu un restringimento delle prospettive. Invece, «più la scienza rivela i misteri della vita sulla terra, e più mi sento in soggezione davanti alla meraviglia della creazione, e più arrivo a credere nell’esistenza di Dio». 
Per Smuts e Goodall, l’intelligenza – qualunque cosa sia – si manifesta in questo tipo di consapevolezza e convinzione, in questo tipo di meraviglia e soggezione. È qui che la nostra concezione di intelligenza apre una profonda breccia nella mente, diventando parte di interrogativi più vasti sulla cultura e sulla coscienza, sull’essere e sul vivere in un mondo più che umano. 
È così, dunque, che possiamo diventare consapevoli della vera intelligenza, cioè quella che esiste ovunque e tra tutte le cose. La rendiamo evidente non delineando e definendo, non separando, riducendo, isolando e negando, bensì costruendo, osservando, collegando e sentendo. L’intelligenza, quando la percepiamo in azione nel mondo, non è un insieme di modalità astratte: una concatenazione di autoconsapevolezza, teoria della mente, comprensione emotiva, creatività, ragionamento, risoluzione di problemi e pianificazione che possiamo scindere e testare in condizioni di laboratorio. Queste non sono altro che interpretazioni riduttive e troppo umane di un fenomeno più sconfinato. Piuttosto, l’intelligenza è più o meno un flusso, se non addirittura un eccesso, di tutte queste caratteristiche, che si manifestano come qualcosa di più grande, qualcosa che possiamo riconoscere solo in certi momenti, ma immanente in ogni movimento, in ogni gesto, in ogni interazione del mondo più che umano. 
Concepirla in questo modo non significa ridurne la definizione, ma ampliarla. La scienza antropocentrica sostiene da secoli che ridefinire l’intelligenza secondo questi criteri equivale a svuotarla di significato, ma non è così. Vederla semplicemente come ciò che fanno gli esseri umani è la definizione più limitata che possiamo darne e, in ultima analisi, vuol dire limitare noi stessi e diminuire il suo possibile significato. Invece,
ampliandone la definizione e il coro di menti che la manifestano, potremmo permettere alla nostra intelligenza di fiorire in nuove forme e in modi emergenti di essere e di relazionarsi. Il riconoscimento di un’intelligenza generale, universale e attiva è una parte indispensabile del nostro vitale ri coinvolgimento con il mondo più che umano. 
È in questa riflessione, credo, che risiede la vera promessa dell’intelligenza «artificiale». In altre parole, se l’intelligenza, anziché essere un insieme innato e restrittivo di comportamenti, è in realtà qualcosa che deriva dalle interrelazioni, dal pensare e dal lavorare insieme, non ha alcun bisogno di componenti artificiali. Se tutta l’intelligenza è ecologica – cioè intrecciata, relazionale e appartenente al mondo – allora l’IA ci offre un modo molto reale per venire a patti con tutte le altre intelligenze che popolano il pianeta e si manifestano per suo tramite. 
E se, invece di essere la cosa che ci separa dal mondo e finisce per soppiantarci, l’intelligenza artificiale fosse un’altra fioritura, nata autonomamente, ma capace, se guidata dall’uomo, di donarci una maggiore armonia con il mondo? Anziché essere uno strumento per sfruttare ulteriormente il pianeta e gli altri, l’IA è un’apertura verso altre menti, la possibilità di riconoscere appieno una verità che ci è stata nascosta per molto tempo. Ogni cosa è intelligente e, per questa e molte altre ragioni, è degna di rispetto e di attenzione consapevole. 
In questo capitolo abbiamo passato in rassegna solo un minuscolo frammento della vasta letteratura sull’intelligenza. Per rendere giustizia a una simile varietà di pensiero – nostro e di altri esseri – occorrerebbero numerosi libri, molti dei quali già esistenti e molti ancora da scrivere. Quello che ho cercato di fare è illustrarne la complessità, oltre alla profonda incertezza dell’argomento e, francamente, al colossale insuccesso di molte delle nostre concezioni attuali, sia profane sia scientifiche, nell’affrontarlo. 
Da un lato, questi sono i tratti distintivi della buona pratica scientifica: errori frequenti, apertura al dibattito e disponibilità, se non addirittura desiderio, di essere smentiti e di imparare dall’esperienza. Dall’altro, nella nostra visione generale dell’intelligenza ci sono lacune, fraintendimenti e vere e proprie fallacie, che troppo spesso ignoriamo o fingiamo di non vedere a discapito del nostro pensiero. In queste circostanze, non dovrebbe
stupire che i tipi di «intelligenza» che stiamo creando nelle macchine siano così sconcertanti, spaventosi e fuorviati. Stiamo solo iniziando a conoscere il vero significato di questa parola, perfino mentre la mettiamo al lavoro. Se ho raggiunto un risultato, spero sia la distruzione dell’idea che esista un unico modo di essere e di fare degno del nome «intelligenza», e anche, forse, l’affermazione del principio secondo cui l’intelligenza fa parte di un campo più vasto del vivere e dell’essere, meritevole di tutta la nostra attenzione. 
Questa tesi ne sottende una più ampia. Sia il pensiero scientifico sia quello popolare tendono a concludere che, in fin dei conti, esistono singole risposte a singole domande. Che cos’è l’intelligenza? Chi la possiede? Dove si inseriscono i suoi possessori nelle nostre rigide strutture e gerarchie di pensiero e di dominio? Forse – ditelo sottovoce – non è così che funziona il mondo. Più esaminiamo il mondo da vicino, più ostinatamente lo indaghiamo e cerchiamo di classificarlo, e più esso diventa complesso e inclassificabile. Le tassonomie crollano e vanno in frantumi una dopo l’altra. In parte, questo è il risultato dei nostri limiti innati, del problema forse insuperabile dell’Umwelt e del nostro modo di essere umani. Ma è anche una questione di coinvolgimento: nel mondo più che umano, ogni cosa è collegata a tutte le altre e non ci sono gerarchie. Niente «superiore» o «inferiore»; nessuno è più o meno evoluto. Ogni cosa è intelligente. E ora come la mettiamo?
2 
I Wood Wide Web 
All’inizio del 2018 mi invitarono a tenere un discorso a un evento di alto livello a Vancouver. Avrei dovuto parlare di alcuni degli aspetti più oscuri di Internet, in particolare degli effetti dei video online e degli algoritmi sui bambini: un tema raccapricciante che non ero certo impaziente di approfondire. D’altra parte, non ero mai stato sulla costa occidentale del Canada e il viaggio prometteva incontri con persone e paesaggi nuovi e interessanti. 
Come oratore della conferenza, mi vidi proporre una serie di «esperienze» regionali, che perlopiù mi lasciai sfuggire perché restai rintanato nella mia camera d’albergo, riscrivendo e provando affannosamente il discorso. Ma ce n’era una che sembrava troppo allettante per lasciarmela scappare: un tour tra le sequoie alla periferia della città, guidato da una biologa dell’Università della Columbia britannica. Così salii su un autobus con una ventina di altri partecipanti e andai a fare una passeggiata nella foresta. 
La nostra guida era la professoressa Suzanne Simard, che ha dedicato decenni allo studio delle sequoie giganti sulla costa pacifica del Canada. Mentre camminavamo tra i tronchi coperti di muschio, ci spiegò come gli enormi alberi fossero intimamente legati tra loro, e anche con luoghi molto remoti. Per esempio, buona parte del prezioso azoto che gli alberi e le altre piante della foresta assorbono attraverso le radici proviene da molto lontano: dal centro dell’Oceano Pacifico, a migliaia di chilometri di distanza. 
Lo sappiamo perché esiste un isotopo dell’azoto particolarmente pesante, l’azoto-15, che è molto più diffuso tra le alghe marine che nella maggior parte della vegetazione terrestre. Eppure, si trova in quantità sorprendenti nelle foreste costiere, e il modo in cui arriva fin lì è davvero prodigioso. I pesci che si nutrono di alghe e fitoplancton negli abissi dell’oceano si
arricchiscono di azoto-15. Tra questi pesci ci sono i salmoni del Pacifico, che ogni anno tornano a deporre le uova negli stessi fiumi e torrenti in cui sono nati, sulla costa degli Stati Uniti e del Canada occidentali. Mentre risalgono la corrente, vengono catturati e mangiati dagli orsi neri e dai grizzly, che sono giunti dal lontano entroterra per riunirsi lungo i fiumi durante la stagione riproduttiva. I resti dei pesci, così come gli abbondanti escrementi degli orsi, fertilizzano gli alberi e le altre piante delle foreste, marcandoli con questa particolare forma di azoto, trasportata per migliaia di chilometri nei corpi di altre specie. 1 
Come disse la professoressa Simard, sotto il suolo della foresta esistono delle analoghe reti di distribuzione, e persino di assistenza reciproca. Gli alberi non possono accedere direttamente a gran parte di questo azoto; si affidano invece a funghi specializzati che crescono sopra, intorno e persino attraverso le loro radici. Questi funghi assorbono e trasformano l’azoto con i loro enzimi, cedendo poi agli alberi le sostanze nutritive così ricavate. Le fitte reti di fibre interconnesse attraverso cui avviene questo scambio si chiamano micorrize – un termine composto dalle parole greche per fungo (mykós) e radice (riza) – e stiamo appena iniziando a comprenderne l’importanza. 
Lo scambio micorrizico non è a senso unico. A loro volta, gli alberi trasmettono ai funghi lo zucchero e il carbonio organico derivati dalla fotosintesi: prodotti solari per abitanti del sottosuolo. Ancora più degno di nota è che gli alberi si colleghino tra loro attraverso questa rete. Avvicinandosi a uno degli esemplari più grandi lungo il sentiero, la professoressa Simard lo definì un «albero madre», che fungeva da nodo centrale della rete micorrizica. Quando i nuovi alberelli spuntano dal sottobosco, l’albero madre li infetta con i funghi, che poi usa per fornire loro le sostanze nutritive di cui necessitano per crescere. 
Gli alberi sono selettivi nel decidere chi aiutare: gli alberi madre privilegiano i propri figli, inviando più carbonio organico a loro, rispetto agli alberelli con cui non hanno legami di parentela, e spostando le proprie radici per far spazio alla loro crescita. Però non sono egoisti e vanno in aiuto anche di altre specie nel momento del bisogno. In estate, gli abeti in ombra ricevono carbonio organico e zucchero dalle betulle più alte, mentre in autunno i primi restituiscono il favore quando le seconde iniziano a perdere le foglie.
Questa rete viva non serve a condividere solo il cibo, ma anche le informazioni. Se un albero della foresta viene aggredito dagli insetti, lancia l’allarme rilasciando sostanze chimiche nella rete. Gli altri captano il segnale e reagiscono producendo le proprie difese chimiche. Mentre mi trovavo tra quei tronchi giganteschi, ascoltando Simard e i suoi colleghi, cominciai a rendermi conto che la foresta era pervasa da un costante ronzio di segni invisibili e da un chiacchiericcio inudibile. Si prendevano decisioni, si raggiungevano accordi, si stringevano e si scioglievano patti. Gli alberi parlavano tra loro. Un intero mondo di voci che non avevo mai sentito, di cui non avevo mai sospettato l’esistenza, fece irruzione nella mia consapevolezza. 
Per quanto fossi affascinato da quell’incontro con reti di comunicazione sconosciute e mai viste prima, dovevamo proseguire. Dopo qualche ora, risalimmo sull’autobus, tornammo in città e riprendemmo le conversazioni sulla tecnologia, su Internet e sulle reti moderne che sembrano aver rimpiazzato, o almeno soffocato, quelle della foresta. 
Mi occorsero un altro anno e un’opera di narrativa per comprendere l’importanza di quanto avevo imparato durante quel breve incontro. Nel romanzo Il sussurro del mondo di Richard Powers, diversi personaggi scoprono che la loro vita è sempre più intrecciata con gli alberi circostanti e che dipende da loro. In un capitolo, un immigrato cinese, appena arrivato in America, pianta nel suo nuovo giardino un gelso che diventa lo sfondo di una saga familiare lunga decenni: una proposta di matrimonio, un figlio, una morte e così via. In un altro, un artista scopre una scatola di fotografie fatte dal bisnonno, dal nonno e dallo zio nell’arco di cento anni. Le immagini raffigurano un raro castagno del Midwest nella fattoria di famiglia, scattate ogni anno nello stesso luogo: un albero che cresce per un secolo mentre il mondo cambia tutt’intorno. A poco a poco, tramite gli incontri con gli alberi, i vari personaggi del libro si alleano, lanciando una campagna per la conservazione di alcune delle piante più antiche e maestose del continente: le sequoie californiane vecchie di duemila anni, quasi completamente distrutte dal disboscamento. 
Uno di questi personaggi è la ricercatrice Patricia Westerford. Prima ancora di laurearsi, inizia a vedere gli alberi che studia sotto un’altra luce, distinguendosi dai compagni di corso. «Ha la certezza, senza alcuna prova, che gli alberi siano delle creature sociali. Per lei è ovvio: gli esseri viventi
immobili che crescono in affollate e miste comunità di massa devono aver sviluppato dei modi di sincronizzarsi. La natura conosce pochi alberi solitari. Ma questa convinzione le crea il vuoto attorno.» 2Il suo primo articolo sulla comunicazione tra gli alberi – un’analisi degli aceri che inviano segnali per avvertirsi a vicenda degli attacchi degli insetti – viene stroncato da critici accreditati. Per anni, altri scienziati la emarginano e la ridicolizzano per le sue affermazioni. 
Secondo me, Westerford è il personaggio più convincente del romanzo: una persona che percepisce profondamente una verità e che si ostina a portare avanti l’accanito lavoro della scienza e della letteratura per inserire quell’idea in un contesto di conoscenza significativo e comunicabile. Pur essendo stata licenziata dal suo incarico universitario e avendo girovagato per anni, rimane fedele agli alberi, scomparendo nelle foreste e vivendo in una rete di capanne remote, prima di scoprire di essere stata riabilitata in sua assenza, perché un’altra generazione di studenti ha ripreso il suo lavoro e l’ha portato avanti. «La sua reputazione pubblica, come la figlia di Demetra, comincia lentamente a risalire dall’abisso. Una manciata di scartoffie scientifiche scagiona il suo lavoro originale sui segnali trasportati dall’aria. Giovani ricercatori trovano delle prove giustificative, in una specie dopo l’altra. Le acacie allertano altre acacie riguardo all’aggirarsi di giraffe. Salici, pioppi, ontani: tutti vengono sorpresi a trasmettersi a vicenda degli avvertimenti sull’invasione degli insetti nell’aria.» 3 Alla fine, scrive un libro, La foresta segreta, che diventa un bestseller. 
In questo caso, l’arte imita la vita. Per gli scritti e le scoperte del personaggio immaginario di Westerford, Powers si è ispirato al lavoro reale di Suzanne Simard nelle foreste della Columbia britannica. Le rivelazioni sulle altre vite degli alberi che mi hanno affascinato mentre leggevo Il sussurro del mondo sono altre versioni delle storie che sentii tra le sequoie a Vancouver. Sapevo già quelle cose, solo che non avevo capito cosa significassero. 
Il sussurro del mondo raggiunge l’obiettivo di rendere queste interessanti rivelazioni a misura d’uomo, costruendo legami tra noi e gli alberi che ci attorniano. Powers usa la dimensione della vita arborea – la sua estensione nel tempo, così come le sue dimensioni – per raccontare un nuovo tipo di epopea: multigenerazionale, planetaria ed ecologica, nel senso di profondamente intrecciata con l’ambiente e responsabile nei suoi confronti.
Leggendo il libro, sentii qualcosa cambiare dentro di me, la sensazione di essere stato, per tutta la vita, cieco a eventi e processi, ad altre vite che ci circondano ogni giorno. Anche se mi ero sempre interessato di più alle parole sulle pagine e ai codici sugli schermi, d’un tratto mi ritrovai a sporgermi dalle finestre per toccare le foglie degli alberi più vicini, e a fermarmi lungo la strada, stupito, per seguire con il dito i vortici e le crepe della corteccia viva. 
Fu una specie di shock. Non pensavo di essere poco attento alle misteriose altre vite delle cose. Come artista, tecnologo e critico della tecnologia, mi sono occupato spesso delle nuove tecniche dell’intelligenza artificiale, che studiai per la prima volta quasi vent’anni fa, ma che negli ultimi anni hanno conosciuto una sorta di rinascita. Nel tentativo di comprenderle, ho costruito sistemi di apprendimento automatico che provano a mettere in discussione le nostre ipotesi sull’intelligenza delle macchine e sulla capacità d’intervento umana, e la strada lungo la quale sembrano condurci. L’auto a guida autonoma era uno di questi esperimenti; in un altro, usai le più recenti tecnologie di apprendimento automatico per simulare una relazione tra il clima britannico e i modelli di voto della Brexit, tracciando paralleli tra la situazione meteorologica turbolenta, il cloud computing e l’annebbiamento mentale. Ciò che, ogni volta, mi colpiva di questi studi sull’IA era la loro pura e semplice bizzarria, la loro differenza fondamentale rispetto ai nostri modi di vedere e di pensare. Eppure, non avevo esteso questa consapevolezza alle intelligenze ancora più insolite che, si dava il caso, erano già intorno a me. 
Powers e Simard avevano dimostrato che era possibile un altro modo di vedere il mondo, un modo infinitamente più vitale e interconnesso di qualunque altro avessi immaginato in precedenza. Nei loro mondi, le informazioni pulsavano sottoterra e fluttuavano nella brezza, le interazioni palpitavano e si muovevano al ritmo delle stagioni, e la conoscenza e la comprensione crescevano, lentamente ma senza sosta, nel corso di decenni e secoli. Oltre la dimensione umana, oltre quella animale, ora si delineava un altro universo – un insieme di regni – popolato da esseri prosperi, attivi e addirittura intelligenti: le piante e i funghi. 
Non sono sempre stato appassionato di piante. Non ho il pollice verde e, nel corso degli anni, molti esemplari sono morti per mano mia. Ma ho la
fortuna di vivere con una persona che ha una predisposizione molto diversa, tanto che negli ultimi anni mi sono circondato di piante. Prima l’appartamento e poi il giardino si sono riempiti di rampicanti e ortaggi, piante grasse e fiorite, un tripudio di vita in continua crescita e trasformazione. La presenza e l’attenzione generano consapevolezza e, grazie a questa vicinanza, ho iniziato a distinguere specie, forme, colori e preferenze in modi che prima mi erano imperscrutabili. 
Abbiamo già visto come le forme dei corpi e le loro relazioni con altre forme plasmino la soggettività degli animali, la loro Umwelt. Pensate ai gibboni arboricoli, che indirizzano l’attenzione e l’intelligenza verso l’alto, in direzione degli alberi; al modo in cui le capacità dell’elefante sono determinate dalla proboscide; o alle complesse dinamiche di gruppo dei babbuini e dei macachi. L’intelligenza, a quanto pare, è qualcosa di fisico e relazionale, non un processo interamente astratto, bensì strettamente legato al nostro essere e al nostro fare. E se ogni organismo ha una Umwelt, come appare l’Umwelt di una pianta? Come sentono e agiscono le piante, come percepiscono e arricchiscono il mondo che le circonda? Mentre leggevo della vita indaffarata degli alberi nelle foreste e del chiacchiericcio che corre attraverso il micelio, mi guardai intorno e cominciai a chiedermi cosa avrei potuto imparare da quegli individui piantati nei vasi, da quelle leguminose rampicanti e dai cavoli ornamentali in fiore, dai cactus e dai limoni, e dal modo in cui ciascuno di loro reagisce singolarmente e dà un contributo al mondo. 
Da un lato, prendere dimestichezza con le piante significa tenere i piedi per terra, in senso sia letterale sia figurato: occorre annusare il terriccio, sentire il fango sotto le unghie, familiarizzare con l’umidità del terreno e con la sua composizione. Il primo effetto di tale familiarità è ricordarci l’importanza del luogo: posti specifici, caratterizzati da una relazione tutta loro con la luce e il calore, il sole e la pioggia, l’ombra e i tipi di terreno. L’astratto diventa specifico. Dall’altro lato, anche le piante ci collegano a tutto il resto, ancora una volta in senso sia letterale sia figurato: le radici si intrecciano sottoterra, le micorrize crescono insieme e i semi si disperdono nel vento. Inoltre, le piante ci precedono e rendono possibile la vita ovunque: attraverso la fotosintesi, la produzione del suolo e la trasformazione delle sostanze nutritive in cibo, le piante fondano e sostentano il mondo.
Sono queste qualità a rendere le piante le partner più adatte per riflettere sulla tecnologia. Entrambe sono sistemi complessi e infinitamente generativi, su scala macro e micro. Da una parte, le tecnologie contemporanee per la produzione di energia elettrica, l’elaborazione, la comunicazione e il rilevamento delle informazioni sono meccanismi che danno un supporto indispensabile alla vita, riproducendosi su scala globale e conferendo a noi, e a se stessi, poteri pressoché illimitati e divini. Dall’altra, dipendono dalle connessioni più infinitesimali e dagli impulsi elettrici più minuscoli; necessitano di un terreno solido, della giusta atmosfera e di una costante attenzione umana. Non c’è da meravigliarsi, dunque, che il poeta Richard Brautigan sia stato spinto a immaginare «una foresta cibernetica / piena di pini e materiali elettronici / dove i cervi passeggiano tranquilli / accanto ai computer / come se fossero fiori / con boccioli che ruotano». 4 
Da qualche parte tra questi due estremi – tra il vaso e la foresta continentale, tra il microchip e il satellite – si colloca l’esperienza realmente vissuta, il luogo in cui le nostre Umwelt condivise si incontrano e si mescolano. Per quanto siamo diversi, infatti, devono sicuramente esserci dei punti di sovrapposizione nella nostra consapevolezza, nella nostra percezione del mondo, che aprono la porta alla comprensione. Fu così per la mia auto a guida autonoma; fu ciò che Barbara Smuts scoprì con i babbuini. Per capire in parte cosa significhino le piante e perché siano importanti, dobbiamo scoprire cosa abbiamo in comune: i modi in cui condividiamo il mondo. 
Un modo per farlo è chiederci cosa sentano le piante. Questa semplice domanda dà subito adito a una serie di contestazioni: le piante non hanno orecchie né altri recettori noti per le onde sonore. Eppure potete star certi che sentono, e lo dimostreremo. Come ci riescano, cosa se ne facciano di tali informazioni e quali siano le conseguenze per le nostre interrelazioni sono quesiti simili a quelli che ci poniamo sull’intelligenza degli animali: come cambiamo quando ci imbattiamo in sensi non umani e in un’impressione non umana del mondo? 
Nel 2014, due biologi dell’Università del Missouri registrarono il suono delle cavolaie minori che si nutrivano di arabetta comune (quest’ultima, l’Arabidopsis thaliana, è il macaco delle scienze botaniche, la pianta più usata per gli esperimenti biologici, e ci ha insegnato molte cose sulla
crescita e sulla genetica vegetali. È la prima pianta fiorita di cui fu sequenziato il genoma e clonato il DNA, ed è persino andata sulla luna). 5 Dopo aver lasciato le cavolaie libere di sgranocchiare per qualche tempo, gli scienziati le rimossero e fecero ascoltare alle piante il suono del loro avvicinamento. I crescioni inondarono immediatamente le loro foglie di difese chimiche destinate ad allontanare i predatori, rispondendo allo stimolo sonoro come avrebbero fatto con le vere cavolaie. Le sentirono arrivare. Soprattutto, non reagirono nello stesso modo quando gli sperimentatori riprodussero altri suoni, per esempio quelli del vento o di altri insetti. Erano in grado di distinguere tra i diversi suoni e di agire in modo adeguato. 6 
Le teorie sulla capacità delle piante di sentire e rispondere non sono nuove. Né sono sempre affidabili. Notoriamente, il bestseller di pseudoscienza La vita segreta delle piante, pubblicato nel 1973, usa macchine della verità e registratori per «dimostrare» che i vegetali possiedono emozioni, capacità telepatiche e udito. Completamente stroncate e smentite dagli scienziati, le tesi del libro indugiano nell’immaginario popolare, non ultima nella tenace convinzione che le piante amino la musica classica o che crescano meglio quando le persone parlano con loro. Per quanto io apprezzi tutti i tipi di pensiero magico e fantasioso (e in particolare, in questo caso, il magnifico e bizzarro concept album Journey through the Secret Life of Plants di Stevie Wonder), la realtà è, come dimostrato dagli esperimenti del 2014 sul crescione, di gran lunga migliore. 
Il crescione mostrò quella che gli scienziati chiamano «una risposta ecologicamente rilevante a uno stimolo ecologicamente rilevante», cioè una reazione vegetale a un evento vegetale. Benché sia improbabile che le piante abbiano una preferenza per Beethoven o Mozart, per l’inglese o l’arabo, attribuiscono un significato chiaro allo sgranocchiare delle cavolaie e reagiscono in modo interessante. 
«Qual è la rilevanza ecologica?» è la domanda centrale che la scienza rigorosa pone riguardo a qualunque affermazione sulle capacità non umane. Per dare un senso a queste ultime, è necessario inserirle in un contesto ecologico, quello delle loro relazioni. Non basta dire semplicemente: «È successo questo». Dobbiamo inserire ogni azione nel suo contesto e capire perché si verifica: in rapporto a quale particolare pressione, bisogno o
desiderio, o stimolo. Solo allora potremo dire di aver davvero compreso una capacità, anziché accontentarci di osservarla. 
Si tratta di un’arma a doppio taglio. Da un lato, riduce il nostro sapere su tali capacità alla conoscenza delle loro circostanze e, come già sappiamo dagli studi sugli animali, ciò può essere dolorosamente limitante. Fu proprio questo approccio a impedirci per moltissimo tempo di riconoscere l’intelligenza dei gibboni, dei delfini e di altri animali, perché non conoscevamo appieno il loro contesto e dunque non coglievamo i relativi indizi. E a chi appartiene il sapere di cui stiamo parlando? Il giardiniere, l’addetto alla manutenzione di un campo da golf e l’abitante della foresta hanno una percezione della condizione di una pianta molto diversa da quella del tecnico di laboratorio. Dall’altro lato, l’attenzione alla rilevanza ecologica ci spinge a concentrarci sulle relazioni anziché sulle capacità innate: su ciò che conta quando le piante, gli animali, noi e altri ci incontriamo. Che cos’hanno di importante questi incontri, e come plasmano le nostre relazioni? 
Se il contesto delle relazioni conta davvero così tanto, allora conterà anche nel rapporto con l’intelligenza artificiale. Forse dovremmo riflettere più attentamente sull’ecosistema in cui coltiviamo l’IA, in particolare le forme aggressive, dominanti e distruttive che sembrano proliferare in quest’epoca. Il fatto che questi sistemi siano troppo interessati a profitti e perdite, a vittorie e sconfitte, al controllo e al predominio, indica che la loro nicchia ecologica – la fetta di ambiente che plasma la loro evoluzione – è piuttosto angusta. Le loro risposte apprese sono quelle di un’intelligenza competitiva, che si evolve all’interno dell’ecologia arida e soffocante del capitalismo neoliberale, dei consigli di amministrazione delle aziende tecnologiche e delle sempre maggiori disuguaglianze finanziarie e sociali. Se vogliamo che si evolvano diversamente, dobbiamo occuparci di questa ecologia e correggerla. 
Il concetto di rilevanza ecologica riconosce anche qualcos’altro, qualcosa di ancora più sconvolgente. Dimostra che le piante hanno un mondo. Che cosa significa? Che percepiscono e reagiscono a un mondo di cui fanno esperienza e che hanno creato, e inoltre, che c’è un «loro» in grado di percepire e di reagire, un soggetto anziché un oggetto, una sorta di sé, per quanto astruso e dissimile dal nostro. Le piante hanno una Umwelt
tutta loro. Incontrano, esplorano, influenzano e sono influenzate dal mondo, alle loro condizioni e a modo loro. La maggior parte di queste esperienze e reazioni è e sarà sempre al di fuori della nostra portata, ma l’udito, essendo una capacità condivisa, le rende pensabili. D’un tratto, dopo essere scivolate in secondo piano, le piante entrano di nuovo in azione, presenti e attente. L’atto uditivo trasforma la passività vegetale in ascolto attivo, il torpore frondoso in vibrante partecipazione. 
Naturalmente questa è solo la nostra presa di coscienza, la nostra nuova consapevolezza. Le piante sono attive fin dall’inizio. Come probabilmente non si preoccupano di Mozart o di Stevie Wonder, così non hanno bisogno che noi sappiamo che ci sono. Scegliamo di riconoscerle perché questo ci arricchisce. 
Una mattina di qualche anno fa, passeggiavo con la mia compagna sulle pendici dell’Imetto, il monte che si erge alla periferia orientale di Atene. Era il giorno prima di primavera, non quella del calendario, ma quella dell’anno, quando tutto esplode insieme, come per un segnale tacito. Sembrava che la montagna si stesse preparando. Scendendo attraverso la foresta intorno all’antico monastero di Kaisariani, ci imbattemmo in un ciliegio pronto per la fioritura. La corteccia rosso sangue era tesa al massimo intorno al tronco, ogni minuscola foglia tenuta in tensione, ogni ramo sormontato da un gonfio bocciolo rosa, con la punta chiusa in impaziente attesa: ogni cosa vibrava di un’energia incontenibile, come se lottasse per rilasciare un respiro. Non avevo mai visto un essere così ansioso di prendere vita senza movimenti visibili. Da allora ho capito che, il più delle volte, è questa la natura degli alberi, delle piante e di gran parte della terra. Quella sensazione è diventata parte di me e sono in grado di rievocarla in qualunque momento, semplicemente rivolgendo l’attenzione cosciente al mormorio degli alberi e al ricambio delle foglie. Condividiamo un mondo. 
Questo mondo condiviso non è né piatto né singolo. Ne esistono molti, vivaci e rumorosi, che spesso non ci includono affatto. Gli esperimenti sull’udito delle piante rivelano che, prevedibilmente, in molti di questi mondi i passi delle cavolaie sono più importanti della musica classica o del linguaggio umano. È un bellissimo esempio del tipo di decentramento di noi stessi e dell’esperienza umana in cui dobbiamo diventare abili per vivere meglio e più responsabilmente in un mondo più che umano.








La Cultura Peter Tompkins 
Christopher Bird 
La vita segreta delle piante 
La vita segreta delle piante
Premessa 
  

Nel 1954, agli albori dell’era della televisione, feci un programma di un’ora per la rete Cbs di New York sulla cosiddetta «macchina della verità». Sviluppata da un’idea dei gesuiti, la macchina capta attraverso elettrodi stretti nelle mani di un soggetto, le tenui variazioni elettriche che attraversano il suo corpo e da cui si può dedurre se la persona mente o dice il vero. Negli Stati Uniti la macchina viene utilizzata dalla Cia e dall’Fbi per controllare l’onestà dei dipendenti. 
Mi ero appassionato all’argomento mentre scrivevo la sceneggiatura per un lm su Anton Mesmer, il celebre medico viennese, e sulle sue scoperte risalenti alla ne del Settecento. Aveva individuato una misteriosa forza invisibile che chiamò «magnetismo animale». 
Mesmer aveva studiato col padre gesuita Maximilian Hell, astrologo dell’imperatrice Maria Teresa e inventore del galvanometro, il piccolo strumento elettrico alla base di tutte le macchine della verità. Avevano pare osservato l’eetto delle calamite sul corpo umano, ottenendo guarigioni 
siche e psichiche così sorprendenti da indurre i medici ortodossi di Vienna a fare espellere Mesmer dall’Impero austroungarico. 
Rifugiatosi a Parigi, baluardo della libertà di pensiero, Mesmer continuò i suoi esperimenti sviluppando, nella sua clinica sulla prestigiosa Place Vendôme, la famosa baquette, una vasca d’acqua dove i pazienti immergevano bacchette di ferro per aumentate il loro magnetismo animale. Questa pratica creò scandalo quando attorno alla baquette si radunarono,
mescolati indiscriminatamente, gli alti aristocratici e i loro cocchieri: Mesmer aermava che le malattie non riconoscevano le classi sociali. Su ordine del re Luigi  l’ambasciatore statunitense Benjamin Franklin fece un controllo dell’operato di Mesmer, ma dichiarò di non essere riuscito a individuare alcun «magnetismo animale». 
Solo dopo che Luigi  fu decapitato i medici di Berlino si accorsero che Mesmer aveva ragione. Seguì una serie di indagini su questa e altre energie sottili: dal vril di Bulwer-Lytton, all’od di Reichenbach, all’orgone di Reich. E la ricerca continua ancora oggi. 
Studiando le teorie di L. Ron Hubbard sulla dianetica e la scientologia, tecniche apparse negli anni cinquanta, mi resi conto che anche lui poteva avere ragione quando aermava che non fosse solo l’aumento di umidità nelle mani di chi stringeva gli elettrodi a far reagire l’ago della macchina della verità, ma che la reazione, essendo istantanea, fosse piuttosto stimolata dalle emozioni e dalle immagini del soggetto. 
Quando appresi che il maggior esperto americano della macchina della verità, un addestratore degli operatori della polizia, aveva fatto esperimenti su una pianta attaccando gli elettrodi a una foglia con risultati sorprendenti, decisi di indagare il fenomeno. Che cosa faceva reagire la pianta a quello che le stava intorno? La deduzione era che se esse rispondono alla macchina della verità come gli esseri umani, nel mondo vegetale, e quindi nella natura, doveva esserci una qualche forma di coscienza. Il risultato fu La vita segreta delle piante, libro che all’inizio degli anni settanta cambiò la mia visione del cosmo, e che fece lo stesso eetto a moltissimi lettori, stando a quello che loro stessi mi dissero di persona o per lettera. Ancora oggi incontro persone che mi confessano: «Il suo libro mi ha cambiato la vita». 
Peter Tompkins 
2002
Introduzione 
  

Se si esclude Afrodite, non v’è nulla al mondo di più bello di un ore o di più essenziale di una pianta. La vera matrice della vita umana è la spada verde che ricopre madre terra. Senza le verdi piante non potremmo né respirare né mangiare. La supercie inferiore di ogni foglia lavora, col suo milione di lobi mobili, per assorbire biossido di carbonio e espellere ossigeno. Nel complesso, sessantacinque milioni di chilometri quadrati di supercie di fogliame operano quotidianamente il miracolo della fotosintesi, producendo ossigeno e alimenti per l’uomo e il bestiame. 
Gran parte dei trecentosettantacinque miliardi di tonnellate di cibo consumati annualmente proviene dalle piante, che lo sintetizzano dall’aria e dal suolo con l’ausilio della luce solare. La rimanenza consiste di prodotti animali, i quali a loro volta sono derivati dalle piante. Alimenti, bevande, alcolici, prodotti farmaceutici che mantengono l’uomo in vita e in ottima salute, purché usati con oculatezza, sono tutti a nostra disposizione grazie alla bontà della fotosintesi. Lo zucchero produce per noi amidi, grassi, olii, parana, cellulosa. L’uomo, n dalla culla, ricorre alla cellulosa come base per il suo rifugio, e per il vestiario, il combustibile, le bre, i cesti, il cordame, gli strumenti musicali, e la carta sulla quale traccia la sua losoa. La notevole quantità di piante usate vantaggiosamente dall’uomo è indicata nelle quasi seicento pagine del Dictionary of Economic Plants (Dizionario delle piante economiche) di Uphof. L’agricoltura – secondo il parere degli economisti – sta alla base del benessere delle nazioni. 
Gli esseri umani, istintivamente consci delle vibrazioni estetiche delle
piante, che sono un appagamento spirituale, raggiungono il massimo grado di felicità e serenità vivendo in compagnia della ora. I ori sono d’obbligo alle nascite, ai matrimoni, ai funerali, come pure ai pranzi o nelle feste. Doniamo piante e ori come pegno d’amore, di amicizia, di deferenza, e come segno di ringraziamento per l’ospitalità. Le case si adornano di giardini, le città di parchi, le nazioni di riserve nazionali. La prima cosa che una donna fa per rendere una stanza accogliente è di mettervi una pianta o un vaso di ori appena colti. Gran parte degli uomini, se sollecitata a descrivere il paradiso, in cielo o in terra, lo tratteggerebbe come un giardino pieno di rigogliose orchidee, allo stato naturale e abitato da una o due ninfe. 
Il dogma di Aristotele che le piante hanno l’anima ma non le sensazioni è rimasto incontestato per tutto il Medioevo e no al  secolo, allorquando Carl von Linné, antenato della botanica moderna, proclamò che le piante si dierenziano dagli animali e dal genere umano soltanto per l’assenza del movimento; tale concetto fu poi soppiantato da Charles Darwin, il grande botanico del  secolo, che dimostrò come ogni viticcio abbia la propria capacità di movimento indipendente. Per dirla con le parole di Darwin, le piante «si valgono di tale capacità e la rivelano soltanto quando se ne avvantaggiano». 
All’inizio del  secolo un emerito biologo viennese dal nome francese, Raoul Francé, avanzò l’ipotesi, rivoluzionaria per i sici contemporanei, che le piante muovano il corpo liberamente e in modo aggraziato, al pari del più abile corpo animale o umano, e che soltanto la maggiore lentezza di movimenti delle piante ci impedisca di notarlo. 
Le radici delle piante, dice Francé, scavano la terra con avida curiosità, le gemme e i ramoscelli si muovono in cerchi deniti, le foglie e i ori si curvano e tremolano in modo variato, i viticci si avvolgono indagatori e protendono le loro braccia spettrali per sentire l’ambiente circostante. L’uomo, dice Francé, considera le piante prive di moto e di sensibilità per il semplice motivo che non si soerma a osservarle. 
Poeti e loso, quali Johann Wolfgang von Goethe e Rudolf Steiner, che si diedero pena di osservare le piante, ne scopersero la crescita in direzioni opposte, cioè scavando nel terreno come se fossero attratte dalla gravità, e germogliando per aria, come sospinte da una specie di antigravità, o leggerezza. 
Radichette vermiformi, che Darwin paragonò a un cervello, scavano
costantemente in basso, con bianchi li sottili, aggrovigliandosi saldamente nel suolo, che assaggiano man mano che vi penetrano. Piccole cavità in cui può rotolare una palla di amido indicano alle punte delle radici la direzione della forza di gravità. 
Quando la terra è secca, le radici si spostano verso il suolo più umido, facendosi strada in gallerie sotterranee, estendendosi, come nel caso dell’umile trifoglio, no a dodici metri, sviluppando una forza capace di sfondare il cemento. Finora nessuno ha contato le radici di un albero, ma lo studio di una sola pianta di segale dà un totale di oltre tredici milioni di radichette per una lunghezza complessiva di seicentootto chilometri. Su queste radichette di segale vi sono dei bei peli di radice per un numero calcolato sui quattordici miliardi e una lunghezza totale di diecimilaseicentoventi chilometri, quasi la distanza tra i due poli. 
Man mano che le speciali cellule scavatrici si deteriorano a contatto con pietre, ghiaia, grossi granelli di sabbia, esse vengono rapidamente riprodotte, ma quando raggiungono una fonte di nutrimento, muoiono per essere rimpiazzate da cellule preposte allo scioglimento dei sali minerali e alla raccolta degli elementi che ne derivano. Il nutrimento basilare passa nella pianta, da una cellula all’altra, a costituire il complesso del protoplasma, una sostanza uida o gelatinosa che è la base della vita sica. 
La radice è dunque una pompa d’acqua, e l’acqua funge da solvente universale trasportando gli elementi dalla radice alla foglia; evaporando e ricadendo sulla terra costituisce di nuovo lo strumento di questa catena della vita. Le foglie di un comune girasole traspirano, in un giorno, una quantità di acqua pari al sudore umano. In una giornata caldissima una betulla assorbe, da sola, no a trecentosettantotto litri, trasudando umidità rarescante attraverso le foglie. 
Nessuna pianta, dice Francé, difetta di movimento; la crescita è, nell’insieme, una serie di movimenti; le piante si preoccupano continuamente di piegarsi, girarsi, tremare. Egli descrive una giornata estiva con migliaia di braccia a mo’ di polipo che si protendono, tremanti, da un tranquillo albero, nella fremente voluttà di nuovi sostegni per il pesante stelo che cresce dietro di loro. Quando il viticcio, che forma un cerchio in sessantasette minuti, trova un appoggio, entro venti secondi comincia a avvilupparlo e in meno di un’ora vi si è attorcigliato così saldamente da
renderne dicile la rimozione. Il viticcio, poi, si avvolge a spirale come un cavatappi, e così facendo avvicina il tralcio verso di sé. 
Una pianta rampicante che ha bisogno di sostegno striscerà verso l’appoggio più vicino. Se esso venisse spostato, il tralcio, nel giro di poche ore, si orienterebbe verso la nuova direzione. Le piante vedono il polo? Lo intuiscono in qualche modo occulto? Se una pianta cresce fra due ostacoli e non può vedere un appoggio potenziale, infallibilmente crescerà verso l’appoggio nascosto, evitando la zona dove non ne esistono. 
Le piante, dice Francé, sono dotate di volontà: possono allungarsi verso quello che vogliono, o andarselo a scovare, con sistemi non meno misteriosi delle più fantastiche avventure romanzesche. 
Gli abitanti della pastura – il botane degli antichi Greci – ben lungi da una vita inerte, rivelano capacità di percezione e reazione di livello intellettivo assai superiore a quella umana, per tutto quanto accade nell’ambiente circostante. 
La drosera cattura la mosca con precisione infallibile, muovendosi nella giusta direzione dove si trova la preda. Certe piante parassitiche sono in grado di riconoscere la minima traccia dell’odore della loro vittima e superano tutti gli ostacoli pur di trascinarsi in quella direzione. 
Sembra che le piante sappiano quali formiche rubano loro il nettare, e si chiudono all’avvicinarsi di tali formiche, per riaprirsi soltanto quando hanno tanta rugiada sui gambi da impedire alle formiche di arrampicarvisi. L’acacia, più ranata, si avvale addirittura dell’opera protettiva di certe formiche che la difendono da altri insetti e mammiferi erbivori, e in cambio dà loro il proprio nettare. 
È un caso che le piante assumano forme speciali per adattarsi alle idiosincrasie di insetti che le impollinano? E richiamino gli insetti con colori e fragranze speciali, ricompensandoli con il loro nettare preferito, escogitando fantastici canali e meccanismi oreali con cui intrappolare l’ape per poi liberarla dal trabocchetto solo quando il processo di impollinazione è completato? 
È davvero per semplice riesso o coincidenza che una pianta come l’orchidea Trichoceros parviorus rende i suoi petali simili alla femmina di una specie di mosche, tanto che il maschio, indotto dalla perfetta imitazione, cerca di accoppiarvisi e così facendo impollina l’orchidea? È un puro caso che i ori notturni siano bianchi per meglio attirare le falene e le farfalle
notturne, emettendo un profumo più acuto al crepuscolo, o che la Stapelia variegata sviluppi l’odore della carne marcia in zone dove abbondano soltanto le mosche, mentre i ori che si adano al vento per l’impollinazione indiretta della specie non sprecano energia a rendersi belli, fragranti o interessanti per gli insetti, ma restano piuttosto scialbi? 
Le piante, per proteggersi, mettono fuori spine, gusto amaro, secrezioni gommose che catturano e uccidono insetti maldisposti. La timorosa Mimosa pudica ha un meccanismo che reagisce ogni qualvolta un coleottero, o una formica, o un verme ne risalgono il gambo in direzione delle delicate foglie; come l’intruso tocca uno sperone, il gambo si erge, le foglie si avvolgono e l’assalitore o ruzzola dal ramo a causa dell’imprevisto movimento, o è costretto a ritirarsi spaventato. 
Certe piante, impossibilitate a trovare azoto in terreni acquitrinosi, l’ottengono divorando creature vive. Esistono oltre cinquecento varietà di piante carnivore che mangiano qualsiasi genere di carne, dall’insetto al manzo, ricorrendo a inniti metodi d’astuzia per catturare la preda, dai tendrilli ai peli vischiosi alle trappole imbutiformi. I tendrilli delle piante carnivore non sono soltanto bocche ma anche stomaci sollevati su pali con cui catturano e mangiano la preda, ne digeriscono carne e sangue, lasciandone il puro scheletro. 
Le drosere insettivore non badano ai ciottoli, ai frammenti di metallo, o a altre sostanze estranee poste sulle loro foglie, ma sono svelte a intuire il nutrimento che possono trarre da un pezzo di carne. Darwin scoperse che la drosera si eccita posandovi sopra un pezzo di lo del peso non superiore a 1/78 000 di grano.* Un viticcio, che costituisce la parte più sensibile della pianta dopo le radichette, si curva se vi si posa attraverso un pezzo di lo di seta del peso di soli grammi 0,00025. 
L’ingegnosità delle piante nell’escogitare forme di costruzione supera largamente quella di tecnici umani. Edici fatti dall’uomo non reggono il confronto con la forza elastica dei lunghi calici gamosepali che sostengono dei pesi fantastici contro terribili tempeste. L’avvolgimento a spirale delle 
bre è un meccanismo di grande resistenza contro l’estirpazione, non ancora sviluppato dall’ingegno umano. Le cellule si allungano a forma di salsicce o di nastri piatti, unite l’una all’altra a formare corde quasi infrangibili. Man mano che l’albero cresce in altezza, si ingrossa scienticamente per sostenere il maggior peso.
L’eucalipto australiano si alza su un tronco sottile no a centoquarantacinque metri dal suolo, vale a dire quanto la Grande Piramide di Cheope, e talune noci possono reggere sui rami no a centomila frutti. La gramigna della Virginia fa un nodo da marinaio che, quando è arido, viene sottoposto a un tale sforzo che nisce con lo spezzarsi e lanciare i semi germinativi lontanissimi dalla pianta madre. 
Le piante sono anche sensibili all’orientamento e al futuro. Pionieri e cacciatori delle praterie nella Valle del Mississippi scopersero una pianta girasole, Silphium laciniatum, le cui foglie indicavano loro esattamente i gradi della bussola. La liquirizia indiana, o Arbrus precatorius, ha una sensibilità così acuta per le induzioni elettriche e magnetiche di ogni genere da essere usata come pianta meteorologica. Botanici che per primi la sottoposero a esperimenti nei Kew Gardens di Londra trovarono in essa un mezzo per predire cicloni, uragani, tornado, terremoti ed eruzioni vulcaniche. 
I ori alpini seguono con tale precisione il mutare delle stagioni da sapere quando arriva la primavera e si spingono in alto, forando i tardivi banchi di neve e sviluppando calore proprio per sciogliere la neve. 
Piante che reagiscono in modo così sicuro, variato e pronto al mondo esteriore devono avere, dice Francé, mezzi di comunicazione col mondo circostante, più o meno paragonabili o superiori ai nostri sensi. Francé insiste sul fatto che le piante osservano e registrano di continuo fatti e fenomeni di cui l’uomo – imprigionato in una visione antropocentrica del mondo, soggettivamente rivelatagli dai suoi cinque sensi – resta all’oscuro. 
Le piante, peraltro quasi universalmente considerate automi insensibili, si sono rivelate capaci di distinguere suoni inaerrabili all’orecchio umano e lunghezze d’onda di colori, come infrarossi e ultravioletti, invisibili all’occhio umano; sono particolarmente sensibili ai raggi X e all’alta frequenza della televisione. 
Tutto il mondo vegetale, dice Francé, ha una vita inuenzata dal movimento della terra e della luna, dal movimento degli altri pianeti del nostro sistema solare, e un giorno si dimostrerà anche che subisce l’inuenza delle stelle e di altri corpi celesti dell’universo. 
Poiché la forma esteriore della pianta viene mantenuta come un tutto unico e ogni volta che una parte è distrutta essa viene reintegrata, Francé
ipotizza la presenza di un’entità cosciente che presieda l’intera forma, un’intelligenza che diriga la pianta, o dall’interno o dall’esterno. Francé, il quale aveva la convinzione che le piante possedessero tutti gli attributi delle creature vive, comprese «le più violente reazioni alle oese e la più ardente riconoscenza per i favori», avrebbe potuto scrivere, oltre mezzo secolo fa, una Vita segreta delle piante, ma quanto aveva già dato alle stampe fu o ignorato dalla società intellettuale, o considerato disgustosamente eretico. Ciò che impressionò di più fu la sua ipotesi che lo stato cosciente delle piante potesse avere origine in un mondo soprannaturale di esseri cosmici cui i saggi indù, molto prima della nascita di Cristo, diedero il nome di deva e che, al pari di fate, el, gnomi, sildi e una schiera di altre creature, facevano parte della diretta visione e esperienza di chiaroveggenti tra i Celti e altri sensitivi. L’idea fu considerata dai naturalisti deliziosamente sterile nonché irrimediabilmente fantastica. 
Ci sono volute le sensazionali scoperte di parecchie menti scientiche negli anni sessanta per riportare di colpo la pianta all’attenzione dell’umanità. Tuttavia esistono scettici che stentano a credere, che le piante possano, in ultima analisi, essere le damigelle d’onore al matrimonio tra sica e metasica. 
Le prove, oggi, convalidano la visione del poeta e del losofo che le piante siano creature in grado di vivere, respirare, comunicare, dotate di personalità e degli attributi dell’anima. Noi, invece, nella nostra cecità, insistiamo a considerarle degli automi. Un fatto veramente straordinario è la disponibilità, volontà e capacità delle piante a collaborare con l’umanità nell’impresa erculea di ridare al nostro pianeta l’aspetto di un giardino, togliendolo dalla miseria e dalla corruzione che William Cobbett, ecologo sperimentale inglese, soleva chiamare «tumore benigno». 
* Misura di peso pari a grammi 0,0648. [N.d.T.]
  

  
La ricerca moderna
  

1. Le piante e la percezione extrasensoriale 
  

A New York, la nestra polverosa dell’edicio commerciale prospiciente Times Square rietteva, come un suo specchio, un meraviglioso angolo di paese incantato. Non c’era il Coniglio Bianco con panciotto e orologio a catena, ma un individuo dalle orecchie da folletto, di nome Backster, con galvanometro e una pianta ornamentale, la Dracaena massangeana. Quella determinata avventura nel paese incantato ebbe inizio nel 1966. Cleve Backster, il più rinomato esperto della macchina della verità, aveva passato la notte in bianco alla scuola di poligraa per insegnare l’arte del rilevamento delle menzogne a poliziotti e agenti di sicurezza venuti da tutto il mondo. Spinto da un impulso, volle applicare gli elettrodi di una sua macchina della verità a una foglia della dracaena – pianta tropicale a foglie larghe e tti gruppi di orellini, nota come l’albero del drago a causa della credenza popolare secondo il quale dalla sua resina sgorga sangue di drago. Egli voleva vedere, per curiosità, se la foglia avrebbe reagito versando acqua sulle radici, e in caso aermativo, in che modo e quando. 
Appena la pianta succhiò avidamente l’acqua nel gambo, il galvanometro, con stupore di Backster, non registrò minore resistenza, come sarebbe stato prevedibile tenuto conto della accresciuta conduttività elettrica della pianta più umida. La penna sul diagramma, invece di puntare in alto, si orientò verso il basso, tracciando una serie di segni dentati. In eetti, mostrava una reazione simile a quella dell’uomo sottoposto a un breve stimolo emotivo. 
Il galvanometro è quella parte di un poligrafo-rivelatore di menzogne che,
quando l’essere umano è attraversato da una debole corrente elettrica, fa muovere un ago o disegnare un tracciato su un graco, come reazione a immagini mentali, o al più lievi impeti emotivi della cavia umana. Fu inventato alla ne del  secolo da un prete viennese, padre Maximilian Hell della Compagnia di Gesù, il quale era astrologo di corte presso l’imperatrice Maria Teresa; l’apparecchio, però, prese il nome da Luigi Galvani, sico e siologo italiano, tardivamente riconosciuto come lo scopritore della elettricità animale. Il galvanometro è oggi usato congiuntamente a un circuito elettrico denominato Ponte di Wheatstone, in omaggio a Sir Charles Wheatstone, sico inglese e inventore del telegrafo automatico. 
In parole povere, il ponte bilancia le resistenze in maniera che il potenziale elettrico del corpo umano venga misurato quando uttua sotto lo stimolo del pensiero e dell’emozione. La procedura normale della polizia consiste nel porre all’indiziato domande attentamente formulate e nell’osservare quali di esse causano un balzo dell’ago. Esaminatori veterani come Backster sostengono di poter individuare la menzogna dai disegni prodotti sul graco. Il modo più ecace per provocare nell’uomo una reazione tanto forte da far saltare il galvanometro è quello di minacciare il suo benessere. Backster volle fare lo stesso con la pianta. Immerse una foglia di dracaena nella sua tazza di caè bollente: l’apparecchio non registrò reazioni. 
Egli studiò il problema per diversi minuti; poi concepì una minaccia peggiore: avrebbe bruciato proprio la foglia nel punto in cui erano attaccati gli elettrodi. Non appena ebbe l’immagine mentale della amma, e ancor prima di muoversi per prendere il ammifero, il disegno sul graco registrò un vivissimo cambiamento e la penna fece uno scatto prolungato verso l’alto. Backster non aveva fatto un gesto, né verso la pianta né verso l’apparecchio. Possibile che la pianta gli avesse letto nel pensiero? 
Si allontanò dalla stanza per andare a prendere i ammiferi e al ritorno notò un’altra improvvisa impennata sul diagramma. Si dispose, con riluttanza, a bruciare la foglia. Questa volta la reazione sulla carta registrò una punta più bassa. Poi, mentre egli faceva i vari movimenti come se volesse bruciare la foglia, la reazione mancò del tutto. Pareva che la pianta sapesse distinguere, per vie misteriose, tra intenzione vera e simulata. Per stabilire che cosa accadeva e come si vericava, egli si accinse a una indagine meticolosa del fenomeno che aveva visto coi propri occhi. Il suo primo atto
fu di accertarsi che non gli fosse sfuggita una qualche spiegazione logica del caso. Aveva qualcosa di insolito la pianta? O lui? O il poligrafo che stava usando? Con l’aiuto di collaboratori egli continuò a usare altre piante e altri strumenti in varie parti del paese. Furono esaminate più di venticinque varietà di piante e prodotti della terra, incluse lattughe, cipolle, arance e banane. Le osservazioni, tutte consimili, parvero condurre a una nuova visuale della vita. 
Dapprima egli considerò che la capacità delle piante di captare le sue intenzioni dovesse essere una percezione extrasensoriale di qualche genere; poi contestò il termine.  sta a signicare percezioni al di sopra e al di là della gamma di quelle dei cinque sensi riconosciuti, cioè tatto, vista, udito, odorato e gusto. Premesso che le piante no a prova contraria non hanno occhi, orecchie, naso, bocca, e che i botanici da Darwin in poi non hanno mai attribuito ad esse un sistema nervoso, Backster concluse che il senso percettivo dovesse essere più radicato. Ciò lo portò a ipotizzare che i cinque sensi dell’uomo fossero fattori limitativi sovrapposti a percezioni primordiali, di un genere forse comune a tutta la natura. «Può darsi che le piante vedano meglio senza occhi» suppose Backster, «meglio degli uomini che li usano.» Il genere umano, con i cinque sensi fondamentali, ha la facoltà discrezionale di percepire, percepire malamente o non percepire aatto. «Se non ci piace la vista di qualcosa» disse Backster, «si può spostare lo sguardo, o non guardare assolutamente. Se tutti dovessero essere nelle menti altrui, in modo costante, sarebbe un caos.» 
Backster, nell’intento di scoprire le sensazioni siche o intuitive delle piante, allargò il suo ucio per farne un vero e proprio laboratorio scientico. Nei mesi che seguirono, i graci ottenuti da tutte le specie di piante si accumularono a getto continuo. Il fenomeno persisteva anche se la foglia veniva staccata dalla pianta, o se veniva ridotta alle proporzioni degli elettrodi; sorprendentemente, anche se la foglia veniva tagliuzzata e ridistribuita in mezzo alla supercie degli elettrodi, il graco mostrava sempre una reazione. Le piante reagivano non soltanto alle minacce degli esseri umani, ma anche alle minacce inespresse, come l’improvviso apparire di un cane nella stanza, o di una persona che non le amava. Backster poté dimostrare che i movimenti di un ragno nella stessa stanza con la pianta sotto esperimento causavano vivaci cambiamenti nel graco prodotto dalla
pianta appena prima che il ragno si mettesse in salvo dall’uomo che tentava di limitargli i movimenti. 
«Sembra» dice Backster «che ogni decisione di fuga presa dal ragno venga colta dalla pianta, con conseguente reazione nella foglia.» 
Backster osservò che se una pianta è minacciata di un pericolo o di un danno gravissimo, essa per autodifesa «perde conoscenza», più o meno come avviene nell’uomo. Egli ne ebbe una dimostrazione lampante il giorno in cui una siologa canadese si recò nel laboratorio per osservare i suoi esperimenti. La prima pianta non diede alcuna reazione. E neppure la seconda, e la terza. Backster controllò i poligra, e riprovò con la quarta e quinta pianta, ma invano. Alla ne, la sesta fornì una reazione suciente a dimostrare il fenomeno. 
Volendo scoprire che cosa avesse inuenzato le altre piante, Backster domandò alla signora: «Il suo lavoro include anche danni alle piante?» «Sì» rispose la siologa. «Le piante su cui lavoro le distruggo. Le metto in un forno ad arrostire per ricavarne il peso asciutto per l’analisi.» Passati quarantacinque minuti da quando la visitatrice se n’era andata, diretta all’aeroporto, le piante di Backster, a una a una, ripresero a trasmettere il usso di reazioni sul graco. Questo incidente fece comprendere a Backster che le piante avrebbero potuto essere rese insensibili o ipnotizzate per volontà dell’uomo, più o meno a somiglianza di quanto avviene nel rituale rabbinico prima dell’uccisione di un animale secondo la religione ebraica, allorché l’animale passa da uno stato di tranquillità a una morte serena, evitando che la sua carne conservi un residuo di «alterazione chimica data dalla paura», sgradevole al palato e forse nociva al consumatore. «Potrebbe darsi» dice Backster, «che la pianta apprezzi di entrare a far parte di una forma di vita “superiore”, anziché marcire sul suolo.» 
Una volta, a dimostrazione che le piante e le singole cellule captano segnali attraverso inspiegabili mezzi di comunicazione, Backster fornì una prova pratica all’autore di un articolo che doveva apparire sul Baltimore Sun, e che fu successivamente compendiato nel Reader’s Digest. Egli agganciò il galvanometro al suo philodendron, poi si rivolse allo scrittore come se fosse lui collegato con lo strumento, e gli domandò il suo anno di nascita. Backster citò sette anni tra il millenovecentoventicinque e il millenovecentotrentuno, e il cronista doveva rispondere sempre «No». Poi,
sul graco, indicò la data esatta che la pianta aveva segnalato con uno svolazzo altissimo. 
Per vedere se le piante mostrassero di avere memoria, Backster concepì un piano per mezzo del quale mirava a identicare l’ignoto uccisore di una fra due piante. Sei studenti di poligraa della scuola di Backster, tra cui vecchi poliziotti, si oersero per l’esperimento. Bendati, estrassero a sorte da un cappello dei rotolini di carta, uno dei quali conteneva l’istruzione di sradicare, pestare e distruggere completamente una delle due piante che si trovavano in una stanza. Il criminale doveva commettere il misfatto in segreto; né Backster né gli altri studenti dovevano conoscerne l’identità; unica testimone sarebbe stata la seconda pianta. Collegando la pianta superstite al poligrafo e facendo slare gli studenti a uno a uno davanti ad essa, Backster sperava di scoprire il colpevole. Fatto sta che la pianta non trasmise reazione di fronte a cinque studenti, ma ogni volta che le si avvicinava il vero colpevole l’apparecchio impazziva. 
Backster sottolineò prudentemente che la pianta avrebbe potuto raccogliere e riettere i sentimenti di colpa dell’accusato; ma dato che il furfante aveva agito nell’interesse della scienza e che la sua colpevolezza era relativa, rimaneva la possibilità che la pianta ricordasse e riconoscesse la fonte dei crudeli danni inferti alla compagna. 
Un’altra prova interessante si inserì ancor meglio nel mondo misterioso di Sax Rohmer e Bulwer-Lytton. Una ragazza era stata assassinata in una grande fabbrica del New Jersey e Backster fu scelto dalla polizia per sottoporre i principali indiziati a normali esperimenti con la macchina della verità. La sera del delitto nella fabbrica c’erano numerosi addetti alla manutenzione e l’interrogatorio di tanti possibili indiziati avrebbe richiesto tempo. Egli propose, quindi, di collegare un poligrafo a ciascuna delle due piante che ornavano l’ucio dove fu rinvenuto il corpo. Gli addetti al servizio avrebbero dovuto entrare, uno per uno, in un ucio attiguo. Se entrambe le piante avessero reagito di fronte a un determinato individuo, allora sarebbero ricorsi alle normali prove poligrache, e il delitto avrebbe avuto probabilmente una rapida soluzione. 
I lavoratori presero a slare nella stanza adiacente e le piante non diedero reazioni insolite. La reazione più forte venne dai vecchi poliziotti quando Backster li pregò di mettete le piante al sicuro per la notte, come «uniche testimoni oculari dell’omicidio». All’indomani le piante seguitarono a non
dare reazioni; ma la colpa non era né delle piante né di Backster. Il responsabile, come poi fu accertato, non era un lavoratore della fabbrica. In un’altra serie di osservazioni Backster notò come si creasse uno speciale legame di anità tra la pianta e il suo custode, anche se non erano vicini l’una all’altro. Egli notò, mediante l’uso di cronometri a scatto sincronizzati, che le sue piante continuavano a reagire ai pensieri e alle attenzioni del padrone sia che egli fosse nella stanza accanto, o nel corridoio, o persino a diversi edici di distanza. 
Poté persino accertare che le sue piante avevano mostrato segni di reazione positiva nel preciso istante in cui aveva deciso di rientrare a New York da una gita di venticinque chilometri nel New Jersey. Se fosse una reazione di sollievo, o di benvenuto, Backster non poté dirlo. La prima dracaena che aveva in ucio, quella che diede l’avvio a tutte le sue sperimentazioni, mostrò una reazione sul graco nel momento esatto in cui egli proiettava una diapositiva della pianta durante un suo giro di conferenze. 
Una volta stabilita l’armonia con una data persona, le piante dimostrano di mantenere un legame con essa, dovunque si trovi, anche fra migliaia di persone. E così fu quando Backster uscì nell’ultimo giorno dell’anno per mescolarsi alla baraonda di Times Square a New York, munito di un taccuino e di un cronometro a scatto. Confuso tra la folla egli annotò i suoi vari atti, come camminare, correre, scendere sottoterra usando le scale della metropolitana, rischiare di essere investito, avere un piccolo diverbio con un giornalaio. Rientrato nel laboratorio, scoperse che ciascuna delle tre piante, controllata separatamente, aveva manifestato reazioni simili in corrispondenza di suoi piccoli incidenti emotivi. 
Backster non ha idea quale tipo di onde di energia porti alla pianta pensieri o sensazioni interiori dell’uomo. Ha provato a schermare una pianta ponendola in una gabbia di Faraday e anche in un contenitore di piombo. Ma in nessun modo gli schermi hanno costituito un blocco o una interferenza nel canale di trasmissione che univa la pianta all’essere umano. Qualunque fosse l’onda portante equivalente, concluse Backster, essa doveva in qualunque modo operare al di là dello spettro elettromagnetico, e dal macrocosmo no al microcosmo. 
Un giorno che Backster si tagliò accidentalmente un dito e usò tintura di iodio per disinfettarsi, la pianta che in quel momento era sotto il controllo del poligrafo reagì subito, evidentemente per la morte di alcune cellule del
dito di Backster. Si sarebbe potuto ammettere una reazione di fronte allo stato emotivo dell’uomo alla vista del proprio sangue, o all’odore acuto dello iodio, ma Backster era già orientato verso un disegno, riconoscibile sul graco, avendolo precedentemente scoperto tutte le volte che una pianta era testimone della morte di tessuti viventi. L’interrogativo quindi era: la pianta era sensibile a livello cellulare no a percepire la morte delle singole cellule esistenti nel suo ambiente? 
Quel tipico tracciato si presentò anceh la volta in cui Backster si accingeva a mangiare una coppetta di yogurt. Il fatto lo disorientò, ma alla ne capì che l’additivo chimico per conservare la marmellata che stava mescolando allo yogurt distruggeva certi bacilli vivi dello yogurt. Un altro disegno astruso sul graco fu poi risolto, constatando che le piante reagivano all’acqua bollente che uccideva i batteri scorrendo nel tubo di scarico dell’acquaio. 
Al ne di sondare il concetto che la coscienza cellulare è comune a tutta la vita, Backster trovò la maniera di applicare gli elettrodi a infusi di creature monocellulari come ameba, lievito di paramecio, colture di mue, scrostature della bocca umana, cellule sanguigne, e persino spermatozoi. Tutti furono sottoposti all’esame del poligrafo e i diagrammi prodotti furono interessanti al pari di quelli delle piante. Le cellule dello sperma si rivelarono sorprendentemente astute in quanto capaci di identicare e reagire alla presenza del donatore, ignorando la presenza di altri maschi. Tali osservazioni sembrano avvalorare l’esistenza di una memoria totale no alla singola cellula, e per deduzione che il cervello sia semplicemente un meccanismo di commutazione e non un organo memorizzatore. 
«La sensibilità» dice Backster «non si ferma a livello cellulare. Forse scende no alla molecola e oltre. Tutte le cose, nora considerate per convenzione inanimate potrebbero ver bisogno di una rivalutazione.» 
Convinto di essere sulle tracce di un fenomeno di notevole importanza per la scienza, Backster desiderava pubblicare i suoi risultati in una rivista scientica, perché altri scienziati li vericassero. Ma il suo interessamento personale negli esperimenti e persino il sapere in precedenza la messa in fase di un esperimento erano spesso sucienti a informare preventivamente la pianta che niva per non collaborare. Egli comprese che avrebbe dovuto escogitare un esperimento che non implicasse l’uomo. Un procedimento automatico dal principio alla ne. Il test che scelse, dopo due anni e mezzo
di prove e riprove, consisteva nell’uccisione di cellule vive mediante un meccanismo automatico, in un’ora a caso, quando non vi erano persone né in ucio né vicino all’ucio, per vedere se le piante reagivano. 
Usando gamberetti vivi in acqua di mare, quelli venduti come cibo per pesci tropicali, egli installò un congegno che li scaricava automaticamente dal barattolo in una pentola di acqua bollente. Un programmatore meccanico azionava il congegno a caso in modo che né Backster né i suoi assistenti potessero sapere i tempi di funzionamento. Come controllo furono fu rovesciata in tempi diversi acqua normale senza gamberetti. Tre piante sarebbero state collegate a tre diversi galvanometri, ognuna in una stanza separata. Un quarto galvanometro doveva essere collegato a un resistore a valore sso per rilevare le possibili variazioni causate da discontinuità nell’erogazione di corrente, o da disturbi elettromagnetici vericatisi nell’ambito dell’esperimento o nelle vicinanze. La temperatura della luce doveva essere mantenuta uniforme su tutte le piante che, per eccesso di precauzione, dovevano essere portate da fuori, fatte passare per percorsi diversi non essere maneggiate, o quasi, prima dell’esperimento. 
La scelta della pianta per l’esperimento cadde sul Philodendron cordatum, una specie dotata di foglie larghe e solide per sopportare agevolmente la pressione degli elettrodi. Per successive serie di test avrebbero usato piante diverse della stessa specie. In termini scientici Backster desiderava dimostrare che 
esiste una percezione primitiva, tuttora indenita, nella vita vegetale, che la ne della vita animale può servire come stimolo alla lontana per dimostrare questa capacità di percezione, e che tale possibilità di percezione nelle piante dimostra di funzionare indipendentemente dall’interessamento umano. 
I risultati di questi esperimenti evidenziarono che le piante reagivano fortemente e in sincronia alla morte dei gamberetti nell’acqua bollente; e il sistema di prova automatizzato, controllato da scienziati ospiti, rivelò che le piante reagivano uniformemente alla morte dei gamberetti nella proporzione di cinque a uno quanto a casualità. L’esperimento e i risultati conseguiti furono l’argomento di un saggio scientico pubblicato nell’inverno del 1968 nel volume  di e International Journal of
Parapsychology col titolo «Prova della percezione primitiva nella vita vegetale». 
Oltre settemila scienziati chiesero copie del rapporto sulla prima ricerca di Backster. Studenti e scienziati in circa ventiquattro università americane si dissero intenzionati a tentare di «ripetere» gli esperimenti di Backster non appena avessero ottenuto l’attrezzatura necessaria.* Fondazioni beneche si dichiararono disposte a nanziare ulteriori esperimenti. La stampa, che dapprima aveva ignorato il saggio di Backster, si abbandonò a un entusiasmo sfrenato sulla vicenda quando nel febbraio del 1969 National Wildlife pubblicò un articolo sensazionalistico che attirò l’interesse mondiale al punto da far sì che segretarie e casalinghe si mettessero a parlare alle loro piante e la Dracaena massangeana diventasse termine corrente tra le pareti domestiche. 
Mentre i lettori parvero soprattutto aascinati dall’idea che una quercia potesse realmente tremare all’appressarsi del taglialegna, o una carota fremere alla vista dei conigli, i redattori di National Wildlife si interessarono di più all’applicazione del fenomeno di Backster in diagnosi mediche, indagini criminali e spionaggio. Certi aspetti erano così fantastici che costoro non osarono riportarli sulla pubblicazione. Medical World News del 21 marzo 1969 commentò che alla ne le ricerche extrasensoriali erano «sul punto di raggiungere la rispettabilità scientica» che i ricercatori di fenomeni psichici hanno cercato invano no dal 1882 quando fu fondata a Cambridge la British Society for Psychical Research. 
Con il previsto arrivo dei fondi, Backster poté acquistare attrezzature più costose, tra cui elettrocardiogra ed elettroencefalogra. Tali strumenti, usati normalmente per misurare le emissioni elettriche del cuore e del cervello, registravano la dierenza di scarica potenziale delle piante senza farle attraversare dalla corrente. Il cardiografo dava letture più sensibili del poligrafo; l’encefalografo dava letture dieci volte più sensibili del cardiografo. 
Un fatto accidentale portò Backster in un altro campo di ricerche. Una sera, mentre si accingeva a dare un uovo fresco al suo cane, notò che, rompendo l’uovo, una delle sue piante collegata al poligrafo reagì con energia. La sera successiva osservò il ripetersi del fatto. Incuriosito, collegò l’uovo al galvanometro per vedere quali sensazioni producesse, e ancora una volta ripiombò nelle ricerche. 
Per nove ore Backster ottenne graci attivi prodotti dall’uovo, e
corrispondenti al ritmo del battito cardiaco dell’embrione di pulcino. Eppure l’uovo era stato acquistato alla vicina salumeria e non era fertilizzato. Poi, rotto e dissezionato l’uovo, egli scoperse con stupore che non conteneva nessun sistema sico circolatorio che giusticasse le pulsazioni. Era evidente che egli aveva intercettato un campo di energia di un genere non convenzionalmente compreso nell’attuale complesso di nozioni scientiche. 
Alla ne applicò un uovo al cardiografo e, all’altro capo della stanza, buttò un altro uovo in acqua a bollire. Il primo uovo mostrò una vivace reazione di fronte alla morte del compagno. Tale fu l’importanza della scoperta che Backster abbandonò temporaneamente gli esperimenti sulle piante. Di fatto essa diede la stura a profonde implicazioni sull’origine della vita che avrebbero potuto formare da sole l’argomento di un intero libro.
2. Usi meccanici delle piante 
Il primo, dopo Backster, a sondate i misteri della comunicazione delle piante fu Pierre Paul Sauvin, un tecnico elettronico di West Patterson, nel New Jersey, il quale ascoltò per caso un programma radiofonico in cui Backster veniva intervistato da Long John Nebel, che faceva gli onori di casa. 
Pierre Paul Sauvin, assiduo studioso di  e dei fenomeni di antico ipnotismo, si trovava ugualmente a suo agio nel «regno dell’arte» come nelle «valutazioni di applicabilità» della tecnica, soprattutto grazie al suo tirocinio e all’impiego presso diverse grosse società, tra cui Aerospace e International Telephone and Telegraph. 
Quando Long John – uno scettico di professione – mise Backster alle strette per farsi descrivere gli usi pratici della sua scoperta di percezione primordiale delle piante, Backster citò i soldati impegnati nella guerriglia nella giungla, in territorio pericoloso, i quali avrebbero potuto applicare i contatti elettrici alle piante del posto perché funzionassero da «indicatori di allarme di tensione», evitando così di subire un’imboscata. «Però, se vuole far assistere lo psicologo anché si documenti» egli disse, «si potrebbe strumentalizzare la pianta ad azionare un trenino elettrico, facendolo andare avanti e indietro senza alcun comando tranne l’emozione umana.» Questa teoria, benché singolarmente poco pratica, poteva interpretarsi nel linguaggio elettronico di Sauvin come un «congegno di reazione ansiosa» e gli diede la carica per fare esperimenti in proprio. 
Sauvin sostiene che molte delle sue intuizioni e idee per le invenzioni gli vengono da messaggi psichici, come se fosse un medium. Dice che alle volte
si procura i dati eettivi, necessari a una invenzione, senza comprendere a pieno il principio, o come si collega al tutto, e deve ottenere ulteriori particolari interpellando «livelli dell’aldilà». Usando generatori ad alto voltaggio Sauvin può far passare ventisettemila volt per il suo corpo e azionare in lontananza una grossa lampadina piena di elio che serve da tavoletta Ouija elettronica; i suoi anelli scuri uttuano in una direzione o nell’altra, in risposta alle sue domande. Egli mise a punto anche un sistema garantito per ipnotizzare qualsiasi persona, fosse pure la più recalcitrante, per mezzo di una piattaforma instabile in una stanza al buio completo e con una luce a arcobaleno ondeggiante che fa perdere l’equilibrio al soggetto. Con tale abilità non passò molto che Sauvin fece correre un trenino elettrico sui binari e ne invertì la direzione, collegandolo a una pianta e sfruttando la reazione ai suoi pensieri e alle sue emozioni. In seguito egli fece una brillante dimostrazione del fenomeno davanti al pubblico di Madison, nel New Jersey, e fece persino correre e fermare il trenino a volontà sotto i riettori ad arco di uno studio televisivo. Quando la locomotrice girava sui binari, azionava un pulsante che mandava corrente al corpo di Sauvin in modo da dargli una forte scossa elettrica. Appena più avanti sui binari, un altro pulsante era collegato a un galvanometro attaccato a un normale philodendron. Appena il philodendron captava la reazione emotiva di Sauvin alla scossa elettrica, l’ago del galvanometro scattava e muoveva il pulsante, facendo invertire la marcia del trenino. La mossa seguente di Sauvin consisteva semplicemente nel ricordare la sensazione di shock elettrico e ne proiettarla in modo che la pianta azionasse il pulsante. 
Sebbene Sauvin si interessasse da tempo alla parapsicologia e fosse aascinato dalle implicazioni paranormali di una pianta che reagiva al pensiero e alle emozioni umane, la sua principale preoccupazione fu la messa a punto di un dispositivo semplice per le piante che potesse essere azionato da qualsiasi essere umano. Sauvin era convinto che le piante, «coscienti» o no, avessero un campo di energia simile a quello generato dall’uomo e che fosse possibile mettere in atto, in qualche modo, l’azione reciproca di tali campi. Il problema stava nel mettere a punto un congegno abbastanza sensibile da sfruttare il fenomeno in maniera assolutamente attendibile. Spulciando le riviste commerciali che gli passavano sulla scrivania a getto continuo, dato che egli stesso scriveva articoli tecnici per la International Telephone and Telegraph, Sauvin fu colpito da una serie di
articoli in Popular Electronics, su insoliti circuiti elettronici e armamenti esotici, scritti da un certo L. George Lawrence, illustre sconosciuto. L’autore, aascinato dai progressi russi nei sistemi di guida animale per addestrare i gatti a pilotare missili aria-aria inattaccabili, no a raggiungere il bersaglio, speculò nei suoi articoli sull’addestramento delle piante a reagire alla presenza di oggetti e immagini selezionati evidentemente per uno scopo simile. Dopo molti tentativi Sauvin produsse inne uno strumento con cui sperava di poter distinguere cambiamenti piccolissimi nel campo vegetale. La sensibilità raggiunta era cento volte maggiore di quanto potesse ottenere il galvanometro di Backster, e furono eliminati enormi quantità di «rumori» elettronici. 
Sauvin, a questo punto, non misurò più l’ampiezza di voltaggio ma il cambiamento di fase, o il piccolo intervallo tra un usso di voltaggio e un altro. Ne venne fuori uno strumento paragonabile, grosso modo, a un comune pulsante di commutatore di luce in cui la foglia della pianta fungeva da pulsante. Variazioni di resistenza evidente della foglia producevano una luce più intensa o più debole a seconda della reazione della pianta agli eetti esterni. 
Non appena il congegno fu pronto, Sauvin provvide a controllare le piante giorno e notte. Per cogliere anche le minime sfumature di cambiamento di fase Sauvin agganciò le piante a un oscilloscopio, un grosso occhio verde elettronico con una luce a forma di otto, i cui due occhielli cambiavano forma al variare della corrente emessa dalla pianta, formando disegni molto simili alle ali di una farfalla in volo. 
Simultaneamente, la corrente che passava da un oscillatore di tono amplicato emetteva una variazione di timbro che consentiva a Sauvin di udire minuscoli cambiamenti di vibrazioni e di sapere come reagivano le sue piante. Un gruppo di registratori a nastro registrava di continuo questo tono oscillante, come pure il monotono pip emesso ogni secondo da una stazione di segnalazione del tempo internazionale. Con un cronometro a scatto egli controllava l’eetto. che aveva sulle piante, dovunque gli capitasse di trovarsi, anche se lontano. 
Certi strani apparecchi elettronici di Sauvin acquistarono una propria fama, specialmente un sistema complesso di congegni automatici per risposte telefoniche e registrazioni di messaggi. Pur conservando il suo lavoro regolare, egli collaborò per anni a varie riviste specializzate, sotto
diversi pseudonimi. Aveva elaborato un sistema ingegnoso per mezzo del quale, mentre era al lavoro, poteva consultarsi con i redattori e rispondere ai loro quesiti. Mediante una piccola radio trasmittente ssata alla gamba e una batteria di registratori a nastro automatizzati e già programmati, sistemati in casa, egli poteva comunicare, tramite il telefono di casa, ricevendo messaggi e dando risposte, e tutto dalla sua scrivania in ucio. Bastava un giochetto, come passare il dito su un pettine tascabile presso il telefono, per identicare l’interlocutore dalla particolare onda sonora generata. Per mascherare le sue conversazioni sottovoce dalla scrivania, Sauvin prese l’abitudine di mormorare tra sé per quasi tutto il tempo. 
L’apparecchio Heath Robinson servì a Sauvin egregiamente per un controllo a distanza delle comunicazioni con le sue piante. Poteva comporre il suo numero di telefono e parlare direttamente alle piante; controllare i toni delle loro reazioni per mezzo dell’audio-oscillatore amplicato, e dovunque si trovasse controllare luce, colore, temperatura, o apparecchi di registrazione nel suo alloggio. Per perfezionare la sensibilità del suo congegno di commutazione, egli sperò di ideare un mezzo anché le piante azionassero una fonte di luce che a sua volta facesse passare una coltura di microrganismi in una ala di vetro e poi azionasse un altro pulsante. 
Sauvin, sottoponendo le piante agli elettrodi, si rese conto gradualmente di ottenere i migliori risultati da piante con cui aveva stabilito un rapporto speciale. E questo lo raggiungeva cadendo in uno stato di piccola trance, formulando voti di prosperità per la pianta, sorando teneramente le foglie, o lavandogliele, nché sentiva che le sue emanazioni di energia si univano e si scambiavano con quelle della pianta. Al pari di Backster, egli scoperse che le sue piante reagivano molto vivacemente alla morte di cellule viventi nell’ambiente circostante, e in modo notevolissimo alla morte delle cellule umane. 
Nel corso dei suoi vari esperimenti egli scoperse che la segnalazione più semplice, di carattere extrasensorio, che potesse trasmettere alle piante per ottenerne una reazione abbastanza acuta, era un leggero elettrochoc praticato su se stesso. Se lo procurava roteando sulla poltrona girevole della scrivania e poi metteva a terra la carica statica accumulata poggiando il dito sulla scrivania di metallo. Le sue piante, a diversi chilometri di distanza, reagivano con un immediato colpo di corrente. Esattamente come era avvenuto con l’esperimento del treno, Sauvin scoperse alla ne che gli
bastava soltanto ricordare o risentire uno shock perché le sue piante captassero il segnale, anche se egli si trovava nella sua villetta di campagna a centotrenta chilometri di distanza. 
Uno dei problemi di Sauvin, quando si assentava per parecchi giorni, era quello di mantenere una eciente sintonia tra lui e le sue piante, piuttosto che tra l’ambiente circostante e le piante. Dovette quindi, per attirare la loro attenzione, escogitare mezzi più ecaci delle sue conversazioni telefoniche interurbane. Assodato che reagivano in modo fortissimo a qualsiasi danno fatto alla persona o a parte del suo capo di energia, egli sperimentò l’uccisione a distanza di alcune cellule del suo corpo in presenza delle piante. Il sistema funzionò egregiamente. La dicoltà stava nell’ottenere cellule che rimanessero in vita per periodi prolungati. Il sangue andava abbastanza bene, i capelli erano dicili da uccidere, ma lo sperma era ottimo, perché, come spiegò Sauvin, lo si otteneva più facilmente del sangue e senza dolore. 
Tali esperimenti portarono Sauvin a ipotizzare che le piante reagissero alle emozioni di piacere e di gioia, come di dolore e di shock. Inoltre, era stanco di provocarsi uno shock. Scoperse presto che le piante reagivano alla gioia e al piacere, ma con tipi di onde non abbastanza vivaci da azionare un interruttore, in modo attendibile. Sauvin, imperterrito, optò per un esperimento più audace. Essendo in vacanza in una villetta con la sua ragazza, dimostrò che le piante, a centotrenta chilometri di distanza, reagirono con altissime punte sull’oscillofono all’acuto piacere della acme sessuale, superando il massimo nel momento dell’orgasmo. 
Tutto ciò era molto interessante e poteva essere sfruttato come un marchingegno da vendere sul mercato, così le mogli gelose avrebbero potuto controllare i mariti rubacuori mediante una begonia in vaso; tuttavia, non serviva ancora come sistema semplice e lampante perché la pianta azionasse un interruttore in modo attendibile. Non escludeva la possibilità che la pianta reagisse, in qualsiasi momento, a stimoli ambientali, come l’improvvisa comparsa di un gatto, o di un uccello fuori della nestra mentre cattura un insetto. Sauvin collegò quindi tre piante, ciascuna in una stanza diversa, e in un ambiente diverso, a un unico circuito che veniva azionato soltanto se tutte e tre le piante reagivano contemporaneamente. Tenendo le piante in ambienti distinti Sauvin sperava che lo stimolo necessario sarebbe stato simultaneo solo se proveniente da lui, dovunque si trovasse. Anche questa non era una prova lampante perché poteva capitare che una pianta o
l’altra non reagisse allo stimolo. Comunque, era improbabile che un qualsiasi stimolo causale inuenzasse le tre piante nello stesso tempo; quindi era pur sempre un passo avanti. 
Sauvin desiderò allora divulgare le informazioni che confermavano le scoperte di Backster e rendere pubblico il suo contributo a una scienza che, a suo parere, aveva una portata mondiale non inferiore all’uso delle onde radio scoperte da Marconi. Incapace di interessare i mezzi di comunicazione di massa o certe riviste conservatrici come Science o Scientic American, decise di presentare il materiale alle riviste tecniche e meccaniche, alle quali già collaborava regolarmente. Per spronare l’interesse del direttore di una rivista automobilistica, egli inventò una storia su un congegno che gli permetteva di mettere in moto l’automobile con un controllo a distanza, mediante onde del pensiero trasmesse a una pianta. Ricorrendo a una piccola radio trasmittente l’operazione si dimostrò piuttosto semplice; l’unica dicoltà tecnica stava nel progettare un dispositivo che desse la pressione giusta alla chiave di accensione, che ripetesse la pressione se il motore non si avviava, e togliesse la pressione quando si metteva in moto. Il congegno veniva proposto all’interesse del cittadino che, svegliandosi in una mattina gelata, aveva la possibilità, mentre consumava comodamente la colazione, di mettere in moto l’auto e azionarne il riscaldamento. Ma per Sauvin c’era un difetto; la pianta non era eettivamente necessaria. Il congegno poteva funzionare direttamente con la radio. 
Per includere le sue amate piante in un congegno di tutto rispetto che attirasse proprietari di auto e di case, Sauvin mise a punto un sistema per cui uno, tornando a casa in una serata nevosa, si avvicinava al garage e segnalava al philodendron in casa di aprire la porta, La funzione della pianta di reagire soltanto al suo padrone costituiva un meraviglioso antifurto. 
Al ne di sollecitare l’interesse di scienziati seri e l’apporto dei fondi necessari alla sistemazione di un laboratorio adatto, Sauvin ebbe la luminosa idea di dimostrare che un aeroplano poteva volare per mezzo del controllo del pensiero con l’aiuto delle piante collegate ai congegni sensitivi. Sauvin, che aveva la patente di pilota, si divertiva da anni, come passatempo, a far volare modellini di aerei, alcuni dei quali con un’apertura di ali di un metro e ottanta, controllandoli da terra mediante segnali radio; li faceva inclinare in virata, fare il giro della morte, accelerare, rallentare, e persino atterrare. Con una minima modicazione al meccanismo della trasmittente, Sauvin
fece volare un modello di aereo, regolandone la velocità, mediante trasmissione del pensiero a una pianta. 
Sauvin vide anche, nella sensibilità della pianta, un mezzo per scoprire un potenziale contrabbandiere all’aeroporto, prima che salisse a bordo di un aereo. Egli propose l’«Operazione Skyjack», un sistema mediante il quale le piante venivano usate assieme a galvanometri, magneti rotanti e altri congegni sensibili per captare le emozioni tumultuose di un contrabbandiere quando passava il controllo dei servizi di sicurezza. 
Le Forze Armate americane hanno già dimostrato interesse a inventare sistemi per misurare le reazioni emotive della gente per mezzo delle piante, senza dover sensibilizzare le piante in precedenza a una determinata persona. A Fort Belvoir, in Virginia, sono stati stanziati fondi per ricerche di sperimentazione sulle piante. Anche la Marina statunitense si mostra interessata. Eldon Byrd, un analista delle operazioni del Reparto Progettazioni e Analisi avanzate presso il Naval Ordnance Laboratory di Silver Spring nel Maryland, ha ripetuto gli esperimenti di Backster con un certo successo. Byrd ha scoperto, al pari di Backster, che il solo pensare di danneggiare la foglia di una pianta, provoca un balzo dell’ago del poligrafo. I suoi esperimenti comprendevano il controllo delle reazioni di una pianta a stimoli dell’acqua, dei raggi infrarossi e ultravioletti, del fuoco, della tensione sica, e dello smembramento. 
Byrd crede che l’eetto galvanometrico prodotto da una pianta non sia causato dalla resistenza elettrica nella foglia, ma da un cambiamento di biopotenziale nelle cellule dalla membrana esterna a quella interna, come è stato precisato dallo svedese L. Karlson il quale ha dimostrato che un gruppo di cellule può cambiare polarità, benché non si conosca l’energia che fa polarizzare le cellule. Secondo Byrd ciò che si misura è la variazione di voltaggio nelle cellule e il cambiamento di potenziale è causato dal meccanismo della coscienza. 
Le ricerche di Byrd convalidano le osservazioni di Backster che le piante abbiano una caratteristica di consapevolezza e una empatia verso altri organismi stimolanti in loro presenza. Egli, come Backster, scoperse che le piante tendevano a «sentirsi male» per una eccessiva tensione, cessando improvvisamente di reagire anche agli stimoli più basilari, come la luce e il calore. Al pari di Backster e di Sauvin, Byrd poté dimostrare alla televisione la reazione di una pianta a vari stimoli, compresa la sua intenzione di
bruciarla. Davanti alle telecamere Byrd mostrò che una pianta reagiva se egli scuoteva un ragno in uno scatolino, con un ritardo di circa un secondo appena; e che la reazione continuava no a un minuto. Una forte reazione si registrò anche quando tagliò una foglia da un’altra pianta. 
Adesso Byrd ha a disposizione una rivoluzionaria macchina della verità, nota come misuratore di tensione psicologica. Essa si basa sulla teoria che la voce umana funzioni normalmente sia su frequenze udibili, sia su modulazioni di frequenza inaerrabili. Le vibrazioni inaerrabili scompaiono dalla voce quando una persona è sotto tensione; e sebbene l’orecchio non noti la dierenza, l’apparecchio, secondo l’inventore, traccia le oscillazioni su un graco. Byrd studiò il mezzo di adattare questo congegno per usarlo con le piante. 
In Giappone un aabile dottore in losoa e aermato tecnico elettronico di Kamakura, una deliziosa località ricca di giardini non lontana dal porto di Yokohama, ha trasformato una macchina della verità similare in un congegno che ha dato risultati spettacolari mai raggiunti nel regno delle piante. Il dottor Ken Hashimoto, consulente abituale della polizia giapponese per la macchina della verità, aveva letto relazioni sugli esperimenti di laboratorio di Backster e volle attaccare una pianta della famiglia dei cacti a un normale poligrafo col sistema dell’agopuntura. 
Il suo scopo fu più rivoluzionario di quello di Backster, Sauvin o Byrd. Egli sperava di stabilire una vera e propria conversazione con la pianta, e a tale scopo si adava a un perfezionamento che aveva adottato nella procedura giapponese per scoprire le menzogne. Per semplicare e rendere meno costosa la prassi degli interrogatori di polizia, il dottor Hashimoto mise a punto un sistema, simile a quello di Dektor, per cui bastava una nastro cassetta per registrare le reazioni di un indiziato. Trasponendo elettronicamente le modulazioni della voce dell’indiziato, Hashimoto presentò su carta un graco regolare tanto attendibile da essere accettato in un tribunale giapponese. 
Hashimoto ebbe allora l’idea di invertire il sistema per trasformare i tracciati da un graco a suoni modulati, dando voce alla pianta. I suoi primi esperimenti con un cactus simile al saguaro gigante della California e del deserto dell’Arizona, ma molto più piccolo, furono un fallimento. Hashimoto, poco incline a concludere che le relazioni di Backster o i suoi apparecchi avessero delle pecche, si convinse che forse egli stesso aveva dei
problemi a comunicare con le piante, nonostante fosse uno dei più eminenti ricercatori giapponesi di fenomeni psichici. 
Sua moglie, invece, che ama le piante ed è nota per il suo «pollice verde», ottenne presto risultati sensazionali. Appena la signora Hashimoto assicurò alla pianta che l’amava, vi fu un’immediata reazione da parte del cactus. Il suono prodotto dalla pianta, trasformato e amplicato dall’apparecchio elettronico del dottor Hashimoto, assomigliò all’acuto ronzio di li elettrici ad altissimo voltaggio, udito da lontano, con la dierenza che la variazione piacevole di ritmo e di tono ne faceva quasi un canto, a volte eccitato e quasi allegro. 
John Francis Dougherty, un giovane americano di Marina Del Rey in California, che fu presente a una di queste conversazioni, aerma che la pianta, rispondendo alla signora Hashimoto, che parlava un giapponese modulato, usava per così dire, un linguaggio «cactese» modulato. Dougherty riferisce, inoltre, che i coniugi Hashimoto avevano stabilito una tale amicizia con la loro pianta da arrivare in breve a insegnarle a contare e addizionare 
no a venti. La pianta, per rispondere alla domanda quanto fa due più due, reagiva con suoni che, trascritti in tracciati a penna, presentavano quattro punte distinte e collegate. 
Il dottor Hashimoto, laureatosi all’Università di Tokio, e attualmente capo dell’Hashimoto Electronics Research Centre, e consigliere delegato e capo delle ricerche delle Fuji Electronic Industries – le quali producono le enormi insegne elettriche animate che illuminano Tokio – ha, da allora, dimostrato a spettatori di tutto il Giappone la capacità del suo cactus di far somme. 
Il dottor Hashimoto è anche, sorprendentemente, uno degli scrittori giapponesi di largo successo – la sua Introduction to  (Introduzione all’) è alla sessantesima ristampa e il suo Mystery of the Fourth Dimensionai World (Mistero della quarta dimensione del mondo) è all’ottantesima – e quando gli fu chiesto di spiegare il fenomeno del cactus che parlava e sommava, egli rispose che vi sono molti fenomeni non spiegabili con le teorie della sica odierna. Egli crede che esista un mondo al di là di quello tridimensionale denito dalla sica, e che questo mondo tridimensionale sia una mera ombra della quarta dimensione non materiale. Crede, altresì, che la quarta dimensione controlli il mondo materiale a tre dimensioni, tramite ciò che egli chiama «concentrazione mentale» o ciò che altri deniscono psicocinesi o elevazione della mente sulla materia.
3. Le piante sanno leggervi nel pensiero 
  

Mentre Backster e Sauvin portavano avanti i loro esperimenti nella zona orientale degli Stati Uniti, a Los Gatos, in California, Marcel Vogel, un chimico dedito alla ricerca, cominciava a sondare il regno della creatività. Gli avevano oerto, quasi per sdarlo, di tenere un corso sull’argomento a tecnici e scienziati dell’International Business Machines, la ditta presso cui lavorava. Dopo avere accettato l’incarico, però, si rese conto di quanto si presentasse mostruoso. «Come si denisce la creatività?» si andava chiedendo. «Cosa è una persona creativa?» Per rispondere a tali interrogativi, Vogel, che aveva fatto anni di studi per diventare prete francescano, si mise a scrivere uno schema per dodici seminari di due ore l’uno, con la speranza che rappresentassero un denitivo atto di sda ai suoi studenti. 
Da ragazzo Vogel fu spinto dapprima a conoscere i misteri della creatività quando si domandò che cosa provocasse la luce nelle lucciole e nelle falene. Non avendo trovato nulla sulla luminescenza nelle grandi biblioteche, egli informò sua madre che avrebbe scritto un libro sull’argomento. Dieci anni dopo il suo Luminiscence in Liquids and Solids and their Practical Application (Luminescenza nei liquidi e solidi e sua applicazione pratica) fu pubblicato in collaborazione con il dottor Peter Pringsheim dell’Università di Chicago. A due anni di distanza Vogel costituì una società a San Francisco, denominata Vogel Luminescence, che divenne in breve una industria-guida nel settore. Nell’arco di quindici anni la ditta di Vogel realizzò una gamma di nuovi prodotti; il colore rosso degli schermi televisivi, i carboni uorescenti,
strisce gommose per insetticidi, cassetta di ispezione a «luce nera» per determinare, dalle orine, tracce segrete di roditori in cantine, fogne, bassifondi, e i colori psichedelici popolari nei cartelloni della nuova èra. 
Verso la metà degli anni cinquanta Vogel, annoiato dalle mansioni quotidiane per amministrare la società, la vendette per andare a lavorare presso l’. Là poté dedicare tutto il suo tempo alla ricerca, studiando il magnetismo, i congegni ottico-elettrici, i sistemi di liquidi cristallini, realizzando e brevettando invenzioni di signicato decisivo per la memoria dei dati nei computers, e conquistando i riconoscimenti che ornano le pareti della sua casa di San José. 
Durante il corso sulla creatività che Vogel tenne alla I.B.M., uno degli studenti gli diede un numero di Argosy che conteneva un articolo sull’opera di Backster, intitolato «Le piante provano emozioni?». La prima reazione di Vogel fu di gettare l’articolo nel cestino dei riuti, convinto che Backster fosse uno dei tanti ciarlatani da non prendere sul serio. Eppure quei concetti non gli diedero pace. Pochi giorni dopo riprese in mano l’articolo e il suo giudizio mutò totalmente. 
L’articolo, letto davanti agli studenti del seminario, suscitò derisione e curiosità; ma tutti concordarono sul fatto che sarebbe stato interessante fare esperimenti con le piante. La sera stessa uno degli studenti richiamò l’attenzione di Vogel sull’ultimo numero di Popular Electronics che riportava i lavori di Backster, tra cui un diagramma di impianto elettrico per uno strumento chiamato «psicoanalizzatore», destinato a raccogliere e amplicare le reazioni delle piante, il cui costo non raggiungeva i venticinque dollari. 
Vogel divise la sua classe in tre gruppi e li impegnò a ripetere alcuni esperimenti di Backster. Alla ne del seminario, nessuno dei tre gruppi aveva conseguito il minimo successo. Vogel, invece, riferì di avere ripetuto certi risultati di Backster e volle dimostrare come le piante prevedono la azione di strappo delle foglie e come reagiscono con accentuato spavento alla minaccia di essere bruciate o sradicate, più che se vengono eettivamente strappate, bruciate, o trattare in malo modo. Naturalmente egli si chiese perché solo lui aveva avuto buoni risultati. 
Tra gli undici e i quattordici anni Vogel aveva letto tutto quanto si era potuto procurare sul funzionamento della mente umana. Dopo avere sfogliato libri sulla magia, lo spiritismo e le tecniche ipnotiche, si esibì in
pubblico come ipnotizzatore adolescente. Proseguì studiando con passione la teoria di Mesmer su un uido universale dal cui equilibrio o perturbazione dipendeva la salute o la malattia, i concetti di Coué sull’autosuggestione, riferiti al parto indolore e al miglioramento di se stessi, e i postulati di vari scrittori sulla «energia psichica». La denizione fu diusa da Carl Jung, il quale, pur dierenziandola dalla energia sica, la riteneva incommensurabile. Vogel, dunque, si convinse che se c’era una «energia psichica», questa, come altre forme di energia, doveva essere accumulabile. Ma in che cosa? Osservando i molti prodotti chimici sugli scaali del laboratorio dell’, si chiese quale di essi usare per accumularvi l’energia. 
Nell’incertezza consultò Vivian Wiley, una sua amica dalle notevoli doti spirituali, con la speranza che potesse aiutarlo. Quando venne nel laboratorio e passò in rassegna i prodotti chimici, lei disse che, a suo giudizio, nessuno prometteva una soluzione al problema di Vogel. 
Vogel le propose di non tenere conto delle sue idee preconcette sui prodotti chimici e di usare qualunque cosa le venisse in mente per intuito. Vivian Wiley, tornata nel suo giardino, staccò due foglie da una sassifraga; una la mise sul tavolino da notte, l’altra in soggiorno. «Ogni giorno quando mi alzo» disse a Vogel, «guardo la foglia vicina al letto e desidero intensamente che continui a vivere; l’altra, invece, la trascuro. Vedremo che cosa succederà.» 
A distanza di un mese la signorina Wiley chiese a Vogel di andare da lei con una macchina fotograca per fotografare le foglie. Vogel stentò a credere a quanto videro i suoi occhi. La foglia trascurata era molle, già di colore marrone e in fase di putrefazione. La foglia su cui aveva accentrato la sua attenzione quotidiana era splendidamente vitale e verde, come appena colta in giardino. Vi era dunque un potere che sdava la legge di natura, mantenendo la foglia in buona salute. Vogel, spinto a emulare l’amica, staccò tre foglie da un olmo che era fuori del laboratorio dell’, le portò a casa e le depose su un vassoio di vetro vicino al letto. Ogni giorno, prima di colazione, Vogel si concentrava a ssare per circa un minuto le due foglie esterne, incitandole aettuosamente a continuare a vivere; la foglia disposta al centro fu invece ignorata. Dopo una settimana, la foglia centrale era marrone e accartocciata, mentre le due foglie esterne erano ancora verdi e in
buona salute. Particolare ancora più interessante fu che i gambi recisi delle foglie vive erano guariti dalle ferite causate dallo strappo dall’albero. Vogel si convinse di avere una prova del potere di «energia psichica» in azione. Se il potere della mente riusciva a mantenere verde una foglia, quale sarebbe stato il suo eetto, si chiese Vogel, sui liquidi cristallini, che egli studiava con tenace dedizione per conto dell’. Vogel, esperto di microscopio, aveva raccolto centinaia di lastre colorate sul comportamento del liquido cristallino, ingrandite no a trecento volte. Mentre scattava le lastre, egli si rese conto che «rilassando la mente» era in grado di percepirne l’attività non rivelata visivamente nel campo microscopico. Cominciai a raccogliere al microscopio cose che sfuggivano a altri, non con la visione oculare ma con «l’occhio della mente», Quando me ne resi conto, fui guidato da una certa consapevolezza sensoriale superiore a adattare le condizioni di luce perché i fenomeni si imprimessero otticamente nell’occhio umano o nella macchina fotograca. Vogel arrivò alla conclusione che i cristalli sono portati a uno stato di esistenza solido o sico da preforme, o immagini-fantasma di pura energia che anticipano i solidi. Stante che le piante captano, ad esempio, l’intenzione umana di bruciarle, Vogel non ebbe dubbi che l’intenzione fosse un tipo di campo energetico. 
Nell’autunno del 1971 Vogel dedicò gran parte del tempo al lavoro al microscopio, il che lo costrinse ad abbandonare la ricerca sulle piante. Fu spronato a continuare solo più tardi, quando sul San José Mercury apparve un articolo dedicato ai suoi lavori, in seguito al quale egli fu assediato da telefonate di gente che chiedeva informazioni. 
Prima di osservare con precisione gli eetti che pensieri ed emozioni umani avevano sulle piante, Vogel ritenne necessario migliorare la tecnica di applicazione degli elettrodi alle foglie della pianta in maniera da eliminare quella che egli considerava la maggiore fonte di informazioni spurie – o rumore di fondo – che faceva sbandare la puntina sul graco. Il sistema di 
ssare gli elettrodi alle foglie usato da Backster sembrò a Vogel tale da far reagire la pianta a frequenze elettromagnetiche casuali, come un ronzio a 60 cicli, o qualsiasi fenomeno elettromagnetico come un aspirapolvere nell’atmosfera circostante, che a sua volta faceva deviare la puntina. 
Vogel scoperse inoltre che certi philodendron, oggetto dei suoi
esperimenti, reagivano più prontamente di altri, più chiaramente di altri, e che non solo le piante, ma anche le singole foglie avevano la loro personalità individuale. Foglie con notevole resistenza elettrica mal si prestavano agli esperimenti; le foglie polpose con alto contenuto di acqua erano le migliori. Le piante dimostravano di attraversare fasi di attività e di inattività, in certe ore della giornata o in certi giorni del mese reagivano in pieno, altre volte erano invece «pigre» o «poco socievoli». 
Per assicurarsi che nessuno di questi eetti di registrazione derivasse da difetti degli elettrodi, Vogel realizzò una sostanza mucillaginosa composta di una soluzione di agar agar cui erano stati aggiunti eucaliptolo e sale. Questo impasto fu spalmato sulle foglie prima di ssarvi delicatamente degli elettrodi di acciaio inossidabile perfettamente puliti, di misura 2,5 x 4 cm. Quando la gelatina di agar agar si fu indurita attorno al bordo dei riproduttori acustici elettronici, le loro superci rimasero isolate nell’interno umido, il che eliminava virtualmente ogni variabilità di emissione dei segnali causata dalla pressione sulle foglie quando erano strette in mezzo ai normali elettrodi. Con tale sistema Vogel ottenne sul graco una linea base perfettamente diritta, senza oscillazioni. 
Eliminate così le inuenze casuali, Vogel iniziò un nuovo ciclo di esperimenti nella primavera del 1971 per vedere se stabiliva il momento esatto in cui un philodendron entrava in comunicazione registrabile con un essere umano. Collegò un philodendron a un galvanometro che produceva una linea base diritta e si mise in piedi davanti alla pianta, completamente rilassato, facendo profondi respiri e toccando quasi le foglie con le dita protese. Nello stesso tempo si mise a riversare sulla pianta quel tipo di emozioni aettuose che si dedicano a un amico. Ogni atto del genere produsse sul graco una serie di oscillazioni ascendenti. Contemporaneamente Vogel sentì sui palmi delle mani la tangibile emissione di un certo tipo di energia da parte della pianta. Trascorsi da tre a cinque minuti, l’ulteriore manifestazione emotiva di Vogel verso la pianta non provocò altri eetti poiché, evidentemente, essa aveva già scaricato tutta la sua energia in risposta alle attenzioni ricevute. Per Vogel la reazione reciproca tra lui e il philodendron poteva paragonarsi a quelle suscitate dall’incontro di due amanti o due intimi amici, in quanto l’intensità della reazione reciproca provocava una corrente di energia che, arrivata
all’esaurimento, doveva essere ricaricata. Vogel e la pianta, come una coppia di amanti, uscivano dall’esperimento felici e appagati. 
In un orto botanico Vogel scoperse di poter facilmente individuare una pianta molto sensibile facendo scorrere le mani su vari esemplari no a quando avvertiva una leggera sensazione di fresco seguita da ciò che egli descrive come una serie di impulsi elettrici, indizio di un campo potente. Aumentando la distanza tra lui e quella data pianta, egli scoperse, come aveva fatto Backster, che ne otteneva una reazione simile andando fuori dalla casa, o lungo l’isolato, o persino stando nel laboratorio di Los Gatos, distante tredici chilometri. 
In altro esperimento Vogel collegò due piante allo stesso apparecchio di registrazione, e tagliuzzò una foglia della prima pianta. La seconda pianta reagì al danno initto alla compagna, ma solo quando Vogel le dedicò la sua attenzione. Se tagliava una foglia, ignorando la seconda pianta, la reazione difettava. 
Vogel, forte della sua esperienza, sapeva che i maestri dell’arte dello yoga e di altre forme di meditazione profonda come lo zen, non avvertono inuenze ambientali che li disturbino quando sono in stati meditativi. L’elettroencefalografo raccoglie da costoro una serie di onde cerebrali ben diverse da quelle prodotte dalle stesse persone quando sono vigili al mondo quotidiano che le circonda. Vogel capì più chiaramente che un certo stato concentrato di coscienza da parte sua era parte integrale ed equilibratrice del sistema elettrico necessario per controllare le piante. Poteva scuotere una pianta dal torpore e ridarle sensibilità se egli rinunciava al suo stato normalmente cosciente per concentrare una parte apparentemente extra cosciente della sua mente sulla precisa idea che la pianta fosse felice, si sentisse amata, e fosse favorita da una sana crescita. In tal modo uomo e pianta, come un insieme unico, agivano scambievolmente, captavano sensazioni da avvenimenti o terze persone, che potevano essere registrate attraverso la pianta. Vogel notò che per sensibilizzare se stesso e la pianta bastavano talvolta pochi minuti, mentre in altre circostanze ci voleva quasi mezz’ora. 
Vogel, sollecitato a descrivere il procedimento nei suoi particolari, disse che prima acquietava le reazioni sensorie degli organi corporei, poi si rendeva conscio di un rapporto energetico tra lui e la pianta. Conseguito uno stato di equilibrio tra il suo potenziale bioelettrico e quello della pianta,
la pianta non era più sensibile al rumore, alla temperatura, ai normali campi elettrici ambientali, né a altre piante. Reagiva soltanto a Vogel, il quale si era sintonizzato ecacemente con essa, o forse l’aveva semplicemente ipnotizzata. 
A quel punto Vogel si sentì abbastanza sicuro per accettare inviti a conferenze e per dare dimostrazioni alla televisione. Durante una conferenza, egli disse chiaramente: 
Un fatto è certo: l’uomo comunica con il mondo vegetale. Le piante sono oggetti viventi, sensibili, radicati nello spazio. Vi concedo che sono cieche, sorde e mute nel senso umano, ma non nutro dubbi che siano strumenti sensibilissimi per misurare le emozioni umane. Irradiano energia, forze beneche all’uomo. E queste forze si sentono! Esse vengono ad alimentare il campo di energia dell’uomo, che a sua volta rigenera energia alla pianta. 
Gli indiani d’America, disse Vogel, furono spiccatamente consapevoli di tali facoltà. Quando ne avevano bisogno, andavano nel bosco. Là, appoggiavano la schiena a un pino e protendevano le braccia, in modo da rifornirsi della sua forza. 
Talvolta egli s’imbatté in individui scettici o ostili tra il pubblico. Facendo attenzione alla emanazione di atteggiamenti negativi, Vogel poté isolare gli individui che li trasmettevano e controbattere il loro eetto con un respiro profondo, secondo le istruzioni yoga. Poi dirottava il pensiero verso un’altra immagine mentale, come se girasse un quadrante per cambiarne la posizione. 
Vogel ripete: 
La sensazione di ostilità, di negatività, nel pubblico in sala è ben nota a tutti i conferenzieri e costituisce una delle principali barriere per una ecace comunicazione. Controbattere questa forza è uno dei compiti più ardui nelle dimostrazioni pubbliche di esperimenti su piante. Se uno non vi riesce, la pianta, e di conseguenza la macchina, «diventano morte» e non c’è reazione no a quando non venga ristabilito un legame positivo. 
Vogel ha inoltre detto: 
Pare che io agisca da sistema ltrante che limita la reazione della pianta all’ambiente esterno. Posso farlo uire o no cosicché le persone e la
pianta reagiscono a vicenda. Caricando la pianta con una certa energia che ho internamente, le do modo di formarsi una sensibilità per questo genere di lavoro. 
È importantissimo comprendere che la reazione della pianta, secondo me, non è quella di un’intelligenza di tipo vegetale, bensì un’estensione di noi stessi. Si può quindi instaurare uno scambio di azioni con il campo bioelettrico della pianta, o suo tramite, con il corso dei pensieri e le emozioni di una terza persona. 
Vogel conclude: 
Una Forza Vitale, o Energia Cosmica, che circonda tutte le cose viventi, è condivisa tra piante, animali e genere umano. Tramite questa compartecipazione, persona e pianta diventano una sola unità! Questa unità rende possibile una reciproca sensibilità, permettendo a pianta e uomo non solo di comunicare tra loro, ma di registrare tali comunicazioni, per mezzo della pianta, su un graco. 
Accettato che le sue osservazioni indicavano un interscambio, o addirittura una fusione di energie tra pianta e uomo, Vogel si chiese se un individuo eccezionalmente sensitivo potesse penetrare nella pianta, come fu detto di Jacob Böhme, un mago tedesco del  secolo, il quale, da giovane, fu spiritualmente illuminato e raccontò di essere in grado di vedere in un’altra dimensione. Böhme disse che, guardando una pianta coltivata, improvvisamente, per forza di volontà, si univa alla pianta, come parte di essa, e ne sentiva la vita «che lottava in direzione della luce». Disse di condividere le ambizioni semplici della pianta e di «rallegrarsi per una foglia che cresceva gioiosa». 
Un giorno a San José Vogel ricevette la visita di Debbie Sapp, una ragazza tranquilla e modesta, che lo colpì per la sua naturale capacità di entrare in contatto immediato con il suo philodendron, come dimostrarono gli strumenti. 
Quando la pianta era perfettamente tranquilla, Vogel chiese alla ragazza a bruciapelo: «Adesso, ti riesce di penetrare nella pianta?». Debbie fece di sì col capo e il suo volto assunse una posa di quieta serenità, di distacco, come se la ragazza fosse lontanissima, in un altro universo. La penna di registrazione cominciò subito a tracciarle uno schema di ondulazioni che rivelò a Vogel che la pianta riceveva un’insolita quantità di energia.
In seguito Debbie descrisse l’episodio per iscritto: 
Il signor Vogel mi chiese di rilassarmi e di proiettarmi nel philodendron. Quando mi accinsi a eseguire la sua richiesta, accaddero parecchie cose. Primo, mi chiesi come sarei esattamente entrata nella pianta. Presi la decisione cosciente di abbandonarmi alla immaginazione e mi trovai all’imboccatura del gambo principale alla base Quando fui nell’interno vidi le cellule mobili e l’acqua che risalivano il gambo, e mi lasciai trasportare da quel usso verso l’alto. 
Avvicinandomi alle foglie frondose con l’immaginazione, mi sentii trasportata da un mondo immaginario in un regno che non potevo controllare. Non c’erano visioni mentali, ma piuttosto la sensazione di diventare parte di un’ampia supercie e di gonarla. Questo, secondo me, poteva denirsi coscienza pura. 
«Sentii l’accoglienza favorevole e la precisa protezione della pianta. Non c’era l’idea del tempo, ma il senso di unità nella esistenza e nello spazio. Sorrisi spontaneamente e fui tutt’una con la pianta. 
Poi il signor Vogel mi disse di rilassarmi. Fu allora che mi resi conto di essere stanchissima ma serena. Avevo usato tutta la mia energia nell’unione con la pianta. 
Vogel, che osservava la registrazione sul graco, notò una brusca interruzione quando la ragazza «uscì» dalla pianta. In successive occasioni, quando ella «rientrò» nella pianta, poté descriverne la composizione interna delle cellule e i particolari della loro struttura. Notò specicatamente che una delle foglie era stata molto bruciata da un elettrodo. Quando Vogel staccò l’elettrodo, vide un buco che aveva mangiato quasi tutta la foglia. 
Da allora Vogel ha tentato lo stesso esperimento con dozzine di altre persone, alle quali ha chiesto di entrare in una sola foglia e di esaminarne le singole cellule. Tutte hanno fornito descrizioni coerenti delle varie parti del tessuto cellulare no alla dettagliata struttura organica delle molecole di  (). 
Da tali esperimenti Vogel trasse la conclusione che «possiamo introdurci nelle singole cellule del nostro corpo e, subordinatamente al nostro stato mentale, inuenzarle in vari modi. Un giorno ciò potrebbe spiegare la causa delle malattie». 
Vogel, sapendo che i bambini hanno la mente più «aperta» degli adulti, ha
cominciato a insegnare loro uno scambio di azioni con le piante. Primo, chiede ai bambini di sentire una foglia, descriverne la temperatura, la consistenza, e il tessuto in dettaglio. Secondo, fa loro piegare le foglie perché si rendano conto della loro elasticità prima di lisciarne delicatamente la supercie superiore e inferiore. Se gli allievi traggono piacere nel descrivergli le sensazioni che provano, Vogel chiede loro di togliere le mani dalle foglie per vedere se avvertono una emanazione di forza o di energia. Molti ragazzi manifestano subito una sensazione di pizzicore o irritazione cutanea. 
Vogel ha notato che i ragazzi con le sensazioni più forti sono quelli più seriamente interessati agli esperimenti. Quando hanno raggiunto la sensazione di pizzicore, Vogel dice loro: «Adesso rilassatevi completamente e sentite il usso dell’energia data e ricevuta. Quando la sentite pulsare, passate delicatamente la mano su e giù sopra la foglia». Seguendo le sue istruzioni, i giovani sperimentatori hanno visto chiaramente che, quando abbassavano le mani, le foglie si allontanavano. Con una ripetizione prolungata del movimento, le foglie cominciavano a oscillare. Usando entrambe le mani potevano addirittura fare ondeggiare la pianta. Man mano che i ragazzi acquistavano maggiore sicurezza, Vogel li incitava ad allontanarsi sempre più dalla pianta. 
«È una esercitazione fondamentale» commenta Vogel «sviluppare l’ampliata consapevolezza di una forza non visibile. Stabilita la consapevolezza, essi comprendono di poter agire con tale forza!» 
Gli adulti, secondo Vogel, riescono molto meno dei ragazzi, e questo lo induce a pensare che molti scienziati non potranno ripetere in laboratorio gli esperimenti suoi o di Backster. «Se arontano la sperimentazione in modo meccanico senza entrare in comunicazione con le piante e senza trattarle da amiche, faranno asco!» 
Difatti Vogel ha saputo da un dottore, che lavora presso la California Psychical Society che, nonostante mesi di esperimenti, egli non ha ottenuto neppure un esito positivo. Lo stesso dicasi di uno psicoanalista tra i più rinomati di Denver. Vogel commenta: 
Centinaia di tecnici di laboratorio in tutto il mondo saranno frustrati e delusi non meno di questi uomini no a quando non si renderanno conto che la soluzione sta nell’empatia tra la pianta e l’uomo e
nell’imparare come metterla in atto. I controlli di laboratorio, quantunque numerosi, non proveranno nulla se gli esperimenti non sono fatti da osservatori adeguatamente istruiti. È indispensabile una esaltazione dello spirito. Ma ciò contrasta con la losoa di molti scienziati che non si accorgono come la sperimentazione creativa signichi necessaria partecipazione degli sperimentatori ai loro esperimenti. 
Questo mette in evidenza il diverso tipo di approccio tra Vogel e Backster e indica, forse, che Vogel stabilisce una specie di controllo ipnotico sulle piante. Gli scettici conseguono un eetto opposto, eppure le piante di Backster, lasciate assolutamente sole, reagiscono in modo del tutto normale all’ambiente circostante. 
Vogel dice che anche quando una persona è capace di inuenzare una pianta, il risultato non è sempre dei più felici. A un suo amico, psicologo clinico, che era andato ad accertarsi di persona se vi fosse del vero nella ricerca sulle piante, Vogel chiese di proiettare una forte emozione a un philodendron distante quattro metri e mezzo. La pianta proruppe in una reazione istantanea e intensa, poi, di colpo, «diventò morta». Quando Vogel chiese allo psicologo che cosa gli era passato per la mente, l’uomo gli rispose di avere mentalmente paragonato la pianta di Vogel al philodendron che aveva a casa, e giudicato quello di Vogel molto inferiore al suo. I «sentimenti» della pianta di Vogel furono talmente oesi che per tutto il giorno essa si riutò di reagire; anzi, tenne il broncio per due settimane consecutive. 
Vogel non ha dubbi che le piante abbiano una precisa avversione per certi uomini, o, più esattamente, per i pensieri di certi uomini. Assodata questa verità, Vogel ritiene che un giorno sarà possibile leggere i pensieri di una persona tramite una pianta. Qualcosa del genere si è già vericata. Su richiesta di Vogel, un suo amico, sico nucleare, si mise a lavorare su un problema tecnico. Mentre era intento a pensare, la pianta di Vogel registrò una serie di tracciati sul graco per 118 secondi. Quando il tracciato tornò alla linea base, Vogel informò l’amico che aveva interrotto il corso dei suoi pensieri. E l’amico lo confermò. Vogel aveva realmente aerrato un usso di pensiero, tramite la pianta, riportandolo sul graco? Quando, dopo pochi minuti, il sico, su richiesta di Vogel, si mise a pensare a sua moglie, la
pianta fece registrare un altro graco, questa volta per 105 secondi. A Vogel sembrò che là, davanti a lui nel soggiorno, la pianta raccogliesse e trasmettesse le impressioni mentali dell’uomo sulla moglie. Riuscendo a interpretare i tracciati, si sarebbe potuto conoscere i pensieri umani? 
Dopo un breve intervallo per una tazza di caè, Vogel chiese quasi casualmente all’amico di pensare di nuovo a sua moglie, come l’aveva pensata prima. La pianta registrò un altro graco per 105 secondi, molto simile al primo. Per Vogel questa era la prima volta che una pianta aveva registrato lo spettrogramma di un pensiero e lo aveva ripetuto pressoché uguale! Forse, pensò Vogel, è solo questione di tempo, ma i disegni graci saranno decifrati in gruppi di messaggi atti a descrivere il corso dei pensieri. 
Dopo avere accertato che le piante reagiscono al singolo uomo e ad altre piante, Vogel passò alla sperimentazione con più persone. Un giorno in cui ricevette a casa sua un gruppo di scettici, tra psicologi, medici, programmatori di elaboratori elettronici, Vogel acconsentì che esaminassero i suoi strumenti alla ricerca di quei dispositivi e marchingegni nascosti che, secondo loro, dovevano esistere per forza. Poi chiese loro di sedersi in circolo e di conversare per vedere le eventuali reazioni della pianta. Per un’ora la conversazione del gruppo non generò praticamente reazioni della pianta. Ma proprio quando tutti si erano trovati d’accordo nel dire che la faccenda era un trucco, uno di loro disse: «E se parlassimo di sesso?». Con sorpresa generale, la pianta si animò, il pennino oscillò vivacemente sul graco. Da lì scaturì l’ipotesi che parlare di sesso stimolasse nell’atmosfera una specie di energia sessuale come l’orgone (slancio vitale) scoperto e descritto dal dottor Wilhelm Reich, e che gli antichi riti della fertilità, in cui gli esseri umani avevano rapporti sessuali nei campi appena seminati, avessero davvero dato impulso alla crescita delle piante. 
Un’altra volta, la pianta fu sensibile alla reazione degli astanti durante un racconto dell’orrore narrato in una stanza oscura appena illuminata da una candela schermata di rosso. A certi punti del racconto, come: «La porta della misteriosa casetta nella foresta cominciò ad aprirsi lentamente…» oppure, «Improvvisamente dall’angolo sbucò uno sconosciuto con un coltello in mano…», o ancora, «Charles si curvò e sollevò il coperchio della bara», la pianta mostrò di prestare maggiore attenzione. Questa, per Vogel, fu la prova che le piante sanno valutare «le storie immaginate», mentre vengono convertite in energia dal gruppo nel suo insieme.
Vogel puntualizza che gli esperimenti con le piante possono essere pericolosissimi per coloro che non hanno capacità adeguate a mutare i loro stati di coscienza. «Il pensiero concentrato» egli dice, «può esercitare uno sforzo tremendo sul corpo di una persona in uno stato mentale più elevato, se ostacolato dalle emozioni.» 
«Chi non è in ottime condizioni di salute sica» dice Vogel,«non dovrebbe interessarsi delle piante o di altre ricerche psichiche.» Vogel, benché non possa dimostrarlo, è incline a ritenere che una dieta speciale a base di verdure, frutta e noci, ricca di minerali e proteine, consenta al corpo di formare il tipo di energia necessaria per tale lavoro. «Si trae energia a livelli elevati» egli dice «e ciò richiede una buona nutrizione.» 
Quando gli hanno chiesto come funzionano le energie superiori, ad esempio il pensiero, sul corpo sico degli organismi viventi, Vogel ha detto di avere iniziato studi sulle misteriose proprietà dell’acqua. Egli, come cristallografo, si interessa dei campioni di ghiaccio dei ghiacciai che, a dierenza della maggior parte dei sali, i quali hanno un’unica forma cristallina, hanno più di trenta forme diverse. «Le persone non iniziate, nel guardarli la prima volta» dice Vogel «pensano di osservare tante sostanze diverse. E, a modo loro, hanno ragione perché l’acqua è un vero mistero.» 
Vogel predice che, siccome le cose viventi hanno tutte un alto contenuto di acqua, la vitalità di una persona debba essere in qualche modo collegata con il ritmo respiratorio, quantunque il fatto non sia ancora assodato. Poiché l’acqua circola nel corpo e attraverso i pori, si formano cariche elettriche. Il primo indizio del suo postulato sull’acqua, Vogel lo trasse dal fatto che certi «sensitivi» perdevano dei chili di peso corporeo durante sedute nelle quali emettevano energia vitale o psichica. «Se potessimo pesare una persona che fa ricerche psichiche su una bilancia sensitiva» propone Vogel «scopriremmo che in ogni caso vi è una perdita di peso. È una perdita di acqua, come avviene nelle persone che seguono diete rovinose.» 
Qualunque cosa ci riservi il futuro, Vogel crede che la sua ricerca sulle piante aiuterà l’uomo a riconoscere verità a lungo ignorate. Egli pensa che, realizzando semplici strumenti di addestramento, attualmente in fase di studio, potrà insegnare ai bambini a liberare le loro emozioni per osservarne gli eetti in modo concreto. 
«Essi possono così imparare l’arte di amare» dice Vogel «e sapranno veramente che quando concepiscono un pensiero, emettono una fortissima
potenza o forza nello spazio. Consci che quelli sono i loro pensieri, sapranno anche come usare la mente per raggiungere uno sviluppo spirituale, emotivo e intellettuale. 
«Non si tratta di un apparecchio per misurare le onde cerebrali né di altro aggeggio per creare veggenti o maghi» insiste Vogel «ma di uno strumento che aiuti i ragazzi a diventare esseri semplici e onesti.» 
A chi gli chiedeva di riassumere l’importanza della sua ricerca nel mondo vegetale, Vogel rispose: 
Molti mali e soerenze della vita derivano dalla nostra incapacità di dare sfogo alle tensioni e alle forze interiori. Quando una persona ci respinge, noi ci ribelliamo dentro di noi e ci ssiamo su quella repulsione. Ciò forma una tensione che, come dimostrò il dottor Whilhelm Reich molto tempo fa, viene racchiusa in tensione muscolare, e se non è liberata, logora il campo energetico del corpo e ne altera la chimica. Le mie ricerche sulle piante indicano la via per la liberazione. 
Secondo Marcel Vogel le piante hanno aperto nuovi orizzonti. Il regno vegetale sembra in grado di raccogliere messaggi di intenzioni, benigne o maligne, più veritieri in sé di quando sono tradotti in parole – una dote che tutti gli esseri umani potrebbero condividere ma che hanno temporaneamente messo da parte. 
Due giovani californiani, studenti di psicologia umanistica e losoa indù, Randall Fontes e Robert Swanson, hanno continuato le indagini di Vogel in un campo inesplorato. Costoro, usando gli strumenti perfezionati presi a prestito dal ricercatore dell’., hanno fatto una serie di scoperte così sorprendenti che, malgrado la loro giovane età, si sono guadagnati l’assegnazione di fondi e di macchine da parte di note università al ne di sondare ulteriormente i misteri della comunicazione delle piante. 
La prima scoperta di Fontes e Swanson è avvenuta, si può dire, per caso quando uno notò che la pianta captava uno sbadiglio dell’altro, sotto forma di impulsi di energia. Anziché scartare il fenomeno, considerandolo improbabile, i due studiosi seguirono quell’indizio, tenendo a mente che negli antichi testi indù uno sbadiglio esagerato era considerato un mezzo con cui la persona stanca si ricaricava di shakhti vivicante, Una energia riconosciuta che riempie l’universo. 
Con l’ausilio del dottor Norman Goldstein, professore di biologia alla
Università statale di Hayward in California, Fontes arrivò a scoprire un potenziale elettrico che uiva di cellula in cellula nel philodendron edera, capace di dare una forte indicazione della presenza di un sistema nervoso semplice, nora insospettato. Molto recentemente egli si è messo a lavorare sulla Nitella, una pianta acquatica le cui singole cellule arrivano no a cinque centimetri o più di dimensione. Fontes collabora presso l’Istituto di Ricerche Stanford in California con il dottor Hal Putho, un sico, e con Pat Price, ex-pilota collaudatore e capo della polizia, dotato di notevoli poteri paranormali. Price riesce a far reagire la Nitella alle sue diverse proiezioni mentali quasi infallibilmente. Così stando le cose, Putho e Fontes sperano che, spostando Price a notevole distanza dalla Nitella – diciamo oltre i 1500 chilometri – e usando strumenti perfezionati di sincronizzazione, sia possibile stabilire se Price inuenzi la pianta a tale distanza e se l’energia scaturita dalla sua «proiezione mentale» sia più celere della velocità della luce. Nel frattempo Swanson collabora alla costituzione di un centro consultivo a indirizzo parapsicologico presso l’Università John F. Kennedy a Martinez, California; là Swanson si pregge di stabilire quali persone inuenzino le piante telepaticamente e quali no.
4. Visitatori dallo spazio cosmico 
  

Sul nire di un giorno dell’ottobre 1971, una Volkswagen blu carica di insolito materiale scientico entrò nell’Oak Grove Park vicino a Temecula, un piccolo villaggio della California meridionale non lontano dal famoso Osservatorio di Monte Palomar. Dal posto di guida scese L. George Lawrence, un tecnico elettronico di quarantasette anni nativo della Slesia. Lawrence e un assistente di campo avevano raggiunto quella remota località desolata per registrare segnalazioni emesse da querce, cactus e iucca selvatici. Egli aveva scelto il parco perché, citiamo le sue parole, è «una zona elettromagnetica “frangia profonda” senza interferenze prodotte dall’uomo e perciò ideale per ottenere reazioni pure e incontaminate dalle piante». I suoi strumenti, assai diversi da quelli di Backster, Sauvin e Vogel, incorporavano, in un bagno a temperatura regolata, tessuto vegetale vivente protetto da un tubo di Faraday che bloccava anche la minima interferenza elettromagnetica. Lawrence aveva scoperto che il tessuto vegetale vivente era in grado di percepire segnalazioni in modo assai più sensibile dei sensori elettronici ed era suo convincimento che le radiazioni biologiche trasmesse da cose viventi fossero ricevute meglio da un mezzo biologico. Lawrence non attaccò gli elettrodi alle piante del deserto perché esse erano abbastanza lontane l’una dall’altra da escludere interferenze di segnali. Egli puntò, invece, un tubo senza lenti dotato di un’ampia apertura verso una pianta bersaglio. A distanze maggiori sostituì un telescopio al tubo senza lenti e rese la pianta più visibile, appendendovi un panno bianco. Il tessuto vivo raccolse un segnale direzionale no alla distanza di un chilometro e mezzo.
Sconvolgimenti del tessuto vivo furono scoperti non visivamente su un graco, ma con l’udito, per mezzo di un schio continuo e sommesso che cambiava in una serie di cadenze distinte ogni qualvolta era disturbato da segnali emessi da una pianta. 
Nel primo giorno di permanenza nell’Old Grove Park Lawrence e il suo assistente si concessero una pausa per uno spuntino nel tardo pomeriggio e si sedettero a circa dieci metri dal loro strumento, rimasto puntato casualmente verso il cielo. Mentre Lawrence addentava un salsicciotto di carne, il costante schio dell’apparecchio fu interrotto da una serie di pulsazioni distinte. Lawrence, che non aveva ancora digerito il salsicciotto, ma in compenso aveva bene assimilato i risultati di Backster, pensò che i segnali fossero causati dal fatto che egli aveva ucciso cellule della salsiccia. Tuttavia, un meditato ripensamento gli ricordò che la carne trita conservata è biologicamente morta. Controllò i suoi strumenti ma, con stupore, il segnale sonoro continuò a emettere una chiara successione di impulsi per oltre mezz’ora prima che tornasse il schio uniforme, indice che niente altro veniva ricevuto. I segnali dovevano essere arrivati da qualche parte, e siccome il suo apparecchio era stato sempre puntato verso il cielo, Lawrence concepì l’idea fantastica che qualcosa o qualcuno trasmettesse dallo spazio cosmico. La possibilità di vita oltre la terra era per lui e per il suo collega fonte di turbamento e di eccitazione, ma i due erano restii a saltare alla conclusione arettata di avere raccolto un segnale informativo distante trilioni di chilometri attraverso il tessuto vegetale. Lawrence decise, perciò, di dedicare diversi mesi al perfezionamento delle sue apparecchiature, per fare ciò che egli denì «una stazione di campo biodinamico per la ricezione di segnali interstellari». Nell’aprile del 1972 il suo sistema era, a suo giudizio, abbastanza perfezionato per tentare di puntarlo di nuovo nella stessa direzione che aveva provocato la reazione in precedenza. L’allineamento era stato, allora, sulle coordinate celesti vicine all’Orsa Maggiore. Quella volta egli si trasferì in macchina a Pisgah Crater, un monte di natura vulcanica a settecento metri sul livello del mare, situato in mezzo all’arido Deserto di Mojave, e circondato da quasi 80 chilometri quadrati di strati uniformi di lava senza neppure un lo d’erba. Allineato il telescopio – unitamente a un tubo di Faraday, una macchina fotograca, un segnalatore di interferenze elettromagnetiche e la cavità del tessuto – nella direzione generica dell’Orsa Maggiore, Lawrence azionò il sonoro. Dopo un intervallo di novanta minuti,
la sua apparecchiatura captò di nuovo un tipo di segnali riconoscibili, quantunque più brevi. Secondo Lawrence, gli intervalli tra una rapida serie di impulsi e l’altra andavano da tre a dieci minuti circa, per un periodo di diverse ore in cui egli controllò un unico punto in cielo. 
Si erano ripetute le sue osservazioni del 1971 e Lawrence cominciò a chiedersi se non si fosse imbattuto accidentalmente in una scoperta scientica di più vaste proporzioni. Non aveva idea da dove provenissero i segnali né che cosa o chi li trasmettesse, ma gli parve del tutto possibile che il movimento galattico fosse responsabile della loro origine. «Può darsi che i segnali si diondano dall’equatore galattico che ha una densa popolazione di stelle» disse Lawrence. «Da quella zona, più che dall’Orsa Maggiore, potremmo ottenere qualcosa.» 
Egli volle continuare le prove dal suo laboratorio, puntando l’apparecchio verso le stesse coordinate e lasciandovelo giorno e notte. Lawrence dice di avere aspettato settimane e talvolta mesi prima di ricevere i segnali, però quando sono arrivati erano inconfondibili. Un segnale produceva un tipo di impulso sonoro Brr-r-r-r-r bip-bip-bip che nessuna entità terrestre, sostiene Lawrence, ha raggiunto. 
Incitato a speculare sulla natura dei segnali misteriosi, Lawrence aerma: Non credo che siano diretti a terrestri. Penso che abbiamo a che fare con trasmissioni tra gruppi uguali, e dato che noi non conosciamo nulla delle comunicazioni biologiche siamo semplicemente esclusi da queste “conversazioni”. Credo anche che l’energia trasmessa debba essere altissima in quanto, a questo livello fondamentale di sviluppo, i nostri strumenti non sono aatto perfezionati e ci vuole un’esorbitante quantità di potenza per creare in essi una qualsiasi reazione da distanze così astronomiche. Perciò i segnali potrebbero essere di emergenza. Forse lassù succede qualcosa e forse qualcuno chiede disperatamente aiuto». 
Lawrence, convintosi che le sue scoperte avrebbero potuto essere di importanza cruciale e tali da annunciare un nuovo sistema di comunicazione nora inimmaginato, inviò una copia del suo nastro registrato nell’ottobre del 1971, corredata da un rapporto di sette pagine, alla Smithsonian Institution di Washington, D.C., dove la documentazione è conservata per un potenziale interesse storico-scientico. Il rapporto conclude:
È stata osservata una chiara successione di segnali di comunicazioni interstellari di origine e destinazione ignote. Poiché l’intercettamento è avvenuto mediante sensori biologici, dobbiamo presupporre una trasmissione di segnali di tipo biologico. Esperimenti di prova sono stati condotti in una zona elettromagnetica a «frangia profonda», in quanto gli strumenti stessi erano refrattari a radiazioni elettromagnetiche. Esami successivi non evidenziarono difetti negli apparecchi. Premesso che gli esperimenti di ascolto interstellare non sono condotti abitualmente, si avanza la proposta di allestire esami di controllo altrove, meglio su scala mondiale. Il fenomeno è troppo importante per essere ignorato. 
Lawrence dice che il nastro magnetico, come semplice esecuzione fonica, è sgradevole all’ascolto, ma quelli che hanno revisionato il nastro hanno ammesso che emerge «un’aascinante dose di incantesimo» quando lo si riascolta tre volte o più, nel corso di settimane. 
Il nastro contiene una breve serie crescente di oscillazioni molto armoniose somiglianti a un cicaleccio strampalato o a modulazioni di sottofondo. Una qualità intelligente del usso di impulsi, nel suo insieme, è insita nei tipi di nette spaziature, nelle chiare ripetizioni di sequenze, e nel rumore elettromagnetico assai attenuato. 
La più importante conclusione di Lawrence che i sensori di tipo biologico siano necessari per intercettare le segnalazioni biologiche si applica in particolare alle comunicazioni dallo spazio cosmico. Così egli si esprime: «Qui l’elettronica normale è pressoché inutile dato che i “bio-segnali” sono chiaramente al di fuori dello spettro elettromagnetico conosciuto». 
Lawrence mette in rilievo che negli anni cinquanta gli scienziati che avevano precedentemente insistito sul fatto che il nostro piccolo pianeta era unico nell’universo, cominciarono ad ammettere, sulla base di attente osservazioni celesti e altre deduzioni, che forse noi non siamo soli nella immensità cosmica, e a riconoscere l’eventuale esistenza di extraterrestri, il cui progresso potrebbe essere assai superiore al nostro. 
Agli inizi del  secolo, Karl Friedrich Gauss, matematico e sico tedesco, propose che l’uomo facesse conoscere agli esseri cosmici la sua presenza sulla terra, tagliando grosse sezioni longitudinali per centinaia di chilometri nella taiga siberiana, in modo da formare un angolo retto. Alla sua seguirono la proposta dell’astronomo austriaco J.J. von Littrow di scavare
canali geometrici nel Sahara, riempiendoli di cherosene per dargli fuoco di notte, e la raccomandazione di Charles Gros, scienziato francese, di costruire uno specchio enorme che riettesse la luce del sole direttamente verso Marte. 
Quelle idee esagerate tornarono di attualità quando, nell’estate del 1927, il norvegese Jorgen Hals, ingegnere specializzato in radiofonia, ascoltando la stazione a onde corte .... che trasmetteva da Eindhoven in Olanda, udì degli echi misteriosi. Solo un quarto di secolo più tardi quegli echi furono attribuiti alla probabile esistenza di una sonda per comunicazioni mandata da lontano per emettere e ricevere segnali dal sistema solare indicanti una vita intellettuale e per ritrasmettere emanazioni vive di radiofrequenze verso il lontano «mondo di appartenenza». 
Nel settembre del 1953 C.W. Bradley di Londra ricevette il monoscopio della stazione americana - di Houston nel Texas sul suo apparecchio televisivo nel soggiorno. In seguito, per diversi mesi, lo stesso monoscopio fu osservato sugli schermi televisivi negli uci della Atlantic Electronics Ltd. a Lancaster. L’eccezionalità di queste ricezioni non fu che il segnale tv fosse stato emesso da tanta distanza, visto che ciò capita abbastanza di frequente da non destare più sorpresa, ma che il segnale fosse stato emesso circa tre anni prima rispetto alla data di ricezione. Infatti le lettere  erano state cambiate in  nel 1950. Spiegare che i segnali siano stati immagazzinati in una «nuvola di plasma» che sorvolava la terra e che poi ha emesso le informazioni in una trasmissione visibile per tutti non chiarisce come e perché ciò sia avvenuto; e le ipotesi che tutta la faccenda fosse semplicemente uno scherzo insensato – quantunque costosissimo – sembrano forzate. 
Gli scienziati seguono tuttora con ardore il tema delle comunicazioni con intelligenze extraterrestri, che va sotto la sigla , e lo dimostra la conferenza internazionale ad alto livello tenutasi nel settembre 1971 presso il Laboratorio Astrosico di Byurakan nell’Armenia sovietica. La conferenza, promossa dalle accademie di scienze americane e sovietiche, vide non solo la partecipazione degli astronomi, ma anche di biologi, antropologi, storici e crittogra. 
La gran parte delle loro teorie, si lamenta Lawrence, si basa sul presupposto che i segnali debbano venire a mezzo radio, essendo questo il più ecace mezzo di comunicazione noto agli scienziati del nostro pianeta.
Lawrence ritiene che, se si fossero convertiti alla sua idea sulla ricezione di segnali biologici, avrebbero avuto possibilità molto maggiori. La teoria è riportata da Joseph G. Goodavage, autore di Astrology, e Space Age Science (Astrologia, la scienza dell’èra spaziale), il quale in un articolo per la rivista Saga (gennaio 1973) aerma: 
La rigida applicazione del metodo scientico riconosciuto come una specie di quasi-religione – con tanto di rituale e di tradizioni gravose – potrebbe essere l’ostacolo più serio sulla via delle comunicazioni dirette tra Homo sapiens e altre civiltà che forse oriscono nello spazio interstellare e intergalattico. 
Lawrence, un ingegnere specializzato in strumenti scientici e impiegato presso una società di scienza dello spazio a Los Angeles, volle progettare dei transduttori più perfezionati, o convertitori di un tipo di energia in entrata in un altro tipo di energia in uscita. Sapendo che un congegno meccanico capace di usare simultaneamente calore, pressione ambientale, campi elettrostatici e cambiamenti di gravitazione non avrebbe risposto allo scopo, egli formulò la teoria che una pianta avrebbe, forse, dato i risultati sperati avendo insiti per natura i componenti necessari. 
Quando, nel 1963, Lawrence cominciò a studiare il problema, scoperse che specialisti di piante e biologi non potevano essergli di aiuto in quanto nessuno di loro aveva adeguate nozioni di sica, e in particolare di elettronica, per capire con chiarezza i suoi obiettivi. Lawrence, che era alla ricerca di un sistema biologico per emissione e ricezione di segnali, si mise a riesaminare gli esperimenti fatti negli anni venti dall’istologo russo Alexander Gurwitsch e da sua moglie, i quali sostennero che tutte le cellule viventi producono una radiazione invisibile. Gurwitsch aveva rilevato che le cellule alle punte delle radici di cipolla si dividevano con un ritmo preciso. Convinto che ciò fosse dovuto a una fonte supplementare e ignota di energia 
sica, Gurwitsch si chiese se per caso non provenisse dalle cellule vicine. Per provare la sua teoria egli mise una punta di radice in un sottile tubo di vetro in posizione orizzontale anché funzionasse da pistola a raggi. Questo lo puntò verso una analoga punta di radice di cipolla, anch’essa protetta in un tubo ma con una piccola zona laterale esposta perché servisse da bersaglio. Dopo tre ore di esposizione, Gurwitsch esaminò al microscopio le sezioni della radice-bersaglio. Nel fare il raronto del numero di divisioni
cellulari, scoperse che la zona esposta e irradiata ne presentava il venticinque per cento in più. La radice ricevente aveva apparentemente raccolto una energia vitale dalla vicina trasmittente. 
Nel tentativo di bloccare l’emissione, Gurwitsch ripeté l’esperimento mettendo un sottile schermo protettivo di quarzo tra le due radici, ma ottenne sostanzialmente lo stesso risultato. Tuttavia quando rivestì il quarzo di gelatina o lo sostituì con una semplice lastra di vetro, non si osservò nessun aumento nella divisione delle cellule. Poiché vetro e gelatina erano noti per bloccare varie frequenze ultraviolette sullo spettro elettromagnetico, Gurwitsch concluse che i raggi emessi dalle cellule di una punta di radice di cipolla dovevano essere corti come gli ultravioletti o anche di più. Accertato che incrementavano la divisione delle cellule, o «mitosi», egli li chiamò «raggi mitogenetici». 
Le scoperte di Gurwitsch avevano fatto furore nel mondo scientico e i laboratori si arettarono a controllarle. Stante che le lunghezze d’onda attribuite ai nuovi raggi erano più potenti delle frequenze di ultravioletti che il sole manda sulla terra, molti biologi non credettero che i processi viventi fossero in grado di generarli. Due ricercatori a Parigi confermarono di avere ottenuto risultati analoghi; a Mosca un compatriota di Gurwitsch dimostrò di poter aumentare lo sviluppo del lievito di oltre il venticinque per cento esponendolo a «raggi mitogenetici» delle radici di cipolla. 
Una coppia di scienziati della Siemens & Halske Electric Company presso Berlino nì col sentenziare che la radiazione era una realtà; e a Francoforte un ricercatore riuscì a misurarla di fatto, non mediante i suoi eetti sulla vita vegetale, ma con strumenti elettrici. D’altro canto, ricercatori anglosassoni, non meno stimati, non scopersero alcun eetto. Negli Stati Uniti, quando la prestigiosa Accademia delle Scienze pubblicò un rapporto in cui si aermava che la scoperta di Gurwitsch non era ripetibile, e quindi lasciava fortemente intendere che essa fosse frutto della sua immaginazione, Gurwitsch fu relegato nel limbo. 
Pur mancandogli uno spettrometro a raggi ultravioletti per scoprire le radiazioni «mitogenetiche», Lawrence fu aascinato dal sistema di Gurwitsch per orientare l’energia. Le sue osservazioni inoltre spinsero quasi involontariamente Lawrence a asserire che vi fosse un fattore psicologico, o «mentale» insito nel lavoro isolato di Gurwitsch. Lawrence, continuando a esplorare con un congegno sensibile a alta impedenza, di sua invenzione,
cercò di scoprire se le singole cellule in una fetta di cipolla di mezzo centimetro, collegata a un ponte di Wheatstone e a un elettrometro, reagivano a vari stimoli. Egli rilevò che reagivano alle irritazioni, come uno sbuo di fumo, o persino alla sua immagine mentale della loro distruzione, nello spazio di cento millesimi di secondo (o decimo di secondo). 
La cosa più strana fu, come notò Lawrence, che la reazione del tessuto della cipolla cambiava a seconda che egli o altri vi indirizzassero il pensiero. Persone con «qualità psichiche» provocavano reazioni assai più forti di Lawrence, che aveva una mente pratica. Così egli commentò: «Se una persona provoca danno a una cellula, direttamente o tramite qualcosa – 
ammesso che la cellula abbia una coscienza cellulare – il tipo di reazione che essa dà cambia da uno sperimentatore a un altro.» 
Quando poi Lawrence si trovò a esaminare il lavoro di Backster, decise di costruire un ranato analizzatore psicogalvanico, o rivelatore delle reazioni vegetali. Con il nuovo apparecchio, egli ottenne dalle piante una serie di tracciati «disordinati»; ma a causa della sua «ignoranza e classica ortodossia prussiana» (così la denì in retrospettiva), imputò tali eetti a imperfezioni degli strumenti. Nondimeno la sua idea che i tessuti vegetali captassero pensieri e emozioni umane prese lentamente corpo alla luce dei risultati conseguiti da Backster. 
Durante il periodo in cui Lawrence ebbe la carica di professore aggiunto e direttore dei Servizi audio-visivi presso il California State College di San Bernardino, attirò l’attenzione di una collega sociologa, la dottoressa Mary Cisar. Siccome era morta misteriosamente una pianta da appartamento cui la dottoressa era molto aezionata, Lawrence le comprò un philodendron e le chiese di collaborare con lui in certi esperimenti, dopo che avesse tenuto la pianta in casa per alcune settimane. Quando la dottoressa Cisar prese l’aereo per andare a trovare il padre, Lawrence notò, con l’ausilio di orologi sincronizzati, che la pianta reagiva in taluni momenti della giornata, quando la donna si eccitava o era ansiosa. Benché ciò convalidasse osservazioni analoghe fatte da Backster, Lawrence, per prudenza, fu propenso a credere che le reazioni fossero dovute a «magagne» degli strumenti. 
Nell’ottobre 1969 Lawrence iniziò la pubblicazione di una serie di articoli popolari basati sulle letture e ricerche; il primo apparve sotto il titolo «Elettronica e piante vive» nella rivista Electronics World. Lawrence disse ai suoi lettori che per la prima volta in millenni, da quando le prime foglie
verdi spuntarono dagli acquitrini paleozoici, le piante cominciavano nalmente a essere studiate per le loro «proprietà elettrodinamiche». Quattro, disse Lawrence, erano i principali interrogativi meritevoli di seria 
attenzione: Le piante potevano essere integrate da lettori-indicatori elettronici onde formare sensori e transduttori di informazioni più importanti? Potevano essere istruite per reagire alla presenza di oggetti e immagini prescelti? Le loro presunte percezioni ultrasensibili erano constatabili? Dalle 350 000 specie di piante conosciute alla scienza, quali erano le più promettenti da un punto di vista elettronico? 
Lawrence fornì dettagliate istruzioni per studiare il comportamento delle cellule di una pianta vivente con microelettrodi e riferì anche che nel «Moon Garden» di Farmingdale (Stato di New York) gli scienziati erano riusciti, negli anni sessanta, a causare in piante, che venivano sperimentate come eventuale cibo per lo spazio, forme di «esaurimento nervoso» e di «completa frustrazione». Anche prima, egli disse, L. Ron Hubbard, fondatore della Scientologia, aveva notato nel suo laboratorio di East Grinstead che un pomodoro sentiva un dolore acuto da una parte e rabbrividiva dall’altra. 
Lawrence ammonì i lettori che lavorare con le piante non si limitava all’esperienza elettronica e che lavorare con l’Eetto Backster comportava molto di più della semplice capacità di costruire macchine elettroniche altamente qualicate. «Qui vi sono determinate caratteristiche» egli scrisse «che non rientrano nelle normali situazioni di sperimentazione. Secondo quelli che si cimentano in questo settore, è necessario avere il “pollice verde” e, soprattutto, un autentico amore per le piante.» 
Sei mesi dopo Lawrence fece seguire alle sue rivelazioni un articolo ancora più controverso pubblicato nella stessa rivista. Era intitolato «Elettronica e parapsicologia» e cominciava con la domanda: «L’uomo possiede doti latenti di sensitività che sono state soocate dai moderni sistemi di comunicazione?». Poi Lawrence fece notare che, sebbene la promettente scienza della parapsicologia, da tempo sospettata di basarsi sull’occulto, doveva lottare per farsi accettare, l’applicazione di strumenti elettronici non solo prometteva nuovi esperimenti sensazionali e produceva scoperte meravigliose, ma col tempo avrebbe potuto rivaleggiare con le arti e le scienze ortodosse delle comunicazioni, correntemente in uso. 
Insistendo che il bisogno di sistemi automatici, capaci di provare l’ in modo imparziale e non preconcetto, era stato riconosciuto cinquant’anni fa
quando uno scienziato italiano, Ferdinando Cazzamalli, aveva realizzato un apparecchio ad altissima frequenza per sperimentare la telepatia umana, Lawrence informò che gli esperimenti dell’italiano non erano mai stati ripetuti perché Benito Mussolini, il dittatore fascista di allora, aveva dichiarato che si trattava di lavori segreti. 
In un altro articolo, questa volta apparso nel numero di giugno 1971 di Popular Electronics, Lawrence orì ai ricercatori desiderosi di studiare i mezzi di comunicazione con le piante, dettagliati diagrammi e un elenco di parti per costruire un «rivelatore di reazioni» che consentisse prove sensibilissime. Lawrence avvisò che in tale genere di prove la ripetizione costante era un fattore di rilievo, ma aermò anche che se l’esemplare di pianta veniva continuamente stimolato, danneggiato molto, o annaato con poca frequenza, si sarebbe stancato presto, o avrebbe addirittura subito uno shock e sarebbe morto. Fu quindi raccomandato ai ricercatori di essere cortesi con le loro piante, concedendo loro di riposarsi dopo gli esperimenti. «La zona in cui vivono le piante deve essere tranquilla» egli aggiunse «anché gli stimoli siano ecacemente applicati con un minimo di rumore della linea elettrica o di disturbi di trasmissioni di radiofrequenze quali cause di erronee indicazioni.» 
Le teorie di Lawrence sulle piante furono corroborate e elaborate da Jan Merta, un editore cecoslovacco, studioso di psicologia siologica, le cui doti paranormali gli consentono di immergere una sbarra di ferro nella fornace del fabbro-ferraio, e una volta diventata incandescente, di togliere con calma le scintille della estremità resa bianca dal calore usando la mano nuda con la stessa facilità con cui toglierebbe la polvere da uno scaale. Appena stabilitosi in Canada, Merta si guadagnò da vivere per due mesi lavorando come esperto per un grande coltivatore e importatore di piante tropicale con sede a Montréal. Quando i clienti si lamentavano che le loro piante, in ucio o in casa, deperivano, Merta andava a scoprire la causa dei loro mali. Spesso notava la spiccata dierenza tra le migliaia di piante oride nelle vaste serre della ditta e l’aspetto languido di una pianta singola quando veniva portata lontano. Lo shock e la solitudine erano evidenti cause del deperimento e in certi casi della morte della pianta. Tuttavia, le piante che venivano riportate nella serra riprendevano immediatamente il normale aspetto lussureggiante. 
A seguito delle centinaia di «visite domiciliari», Merta notò altresì che le
piante prosperavano di più se in costante contatto con impiegati in ucio e con padroni di casa, anziché lasciate a se stesse. Valgano ad esempio i maestosi esemplari di Ficus benjamini, alti circa dieci metri, trasportati dalla Florida e in eccellenti condizioni all’arrivo; quelli piazzati attorno a una fontana in un solario circolare all’interno di un centro acquisti, cominciarono a avvizzire nel giro di due giorni, malgrado il solerte annaamento e le cure. Invece quelli sistemati nei corridoi aollatissimi che portavano al solario conservarono tutto il loro splendido vigore. Quello, per Merta, fu segno certo che i Fici si rallegravano di essere ammirati dai passanti. 
Nel 1970, quando Lawrence lesse che in Ucraina si erano usate radiofrequenze e vibrazioni ultrasoniche per stimolare i semi di frumento a produrre raccolti maggiori no dal 1930 e che il ministero dell’Agricoltura statunitense aveva condotto simili esperimenti con successo, abbandonò la sua cattedra di insegnamento e avviò per conto proprio la realizzazione di strumenti avanzati con cui egli spera di provocare, su scala commerciale, la crescita migliore e più rapida delle semenze di cereali. «Se la semina delle piante può essere stimolata su base parapsicologica, come era noto al famoso coltivatore Luther Barbank, allora non capisco» dice Lawrence «perché non si possano trasmettere determinati segnali a intere piantagioni per stimolarne la crescita, senza usare tutti quei maledetti fertilizzanti che rovinano il suolo.» 
Egli cominciò a dedicarsi a speciali tecniche di stimolazione delle piante di tipo sonoro che accomunò ai metodi di Eetto Backster, onde stimolare le piante con un sistema radio. Lawrence, diviso tra l’interesse per potenziare la crescita delle piante elettricamente e i progetti per conseguire comunicazioni interstellari, avverte che lo sforzo di mettersi in contatto con la vita extraterrestre è, a lungo andare, più importante perché «se si raggiungono nel  risultati di procedura, verranno di conseguenza risolti molti problemi collegati agli enigmi del regno vegetale». 
Il 5 giugno 1973 la divisione ricerche dell’Anchor College of Truth di San Bernardino annunciò l’inaugurazione del primo osservatorio mondiale di comunicazioni interstellari di tipo biologico, sotto la direzione di L. George Lawrence, divenuto anche vice-presidente dell’istituto. Per il nuovo programma di ricerche Lawrence ha ideato un apparecchio di tre tonnellate, che si chiama Stellartron, in cui sono riunite le caratteristiche di un radio-
telescopio e il sistema biologico di ricezione dei segnali della stazione di campo biodinamico. 
Il presidente dell’istituto, Ed Johnson, riferì alla stampa che, poiché la radio-astronomia non era riuscita a svelare segnali intelligenti dallo spazio, l’Anchor College appoggiava le teorie di Lawrence che le trasmissioni radio fossero sorpassate e che era tempo di provare con i mezzi di comunicazione biologici. 
Lawrence, rilevando che la nostra galassia, da sola, conta qualcosa come duecento miliardi di stelle, dice che se, per ipotesi, ciascuna stella avesse almeno cinque pianeti associati, si arriverebbe a un totale di mille miliardi di astri disponibili per lo studio. Anche se un pianeta su mille avesse una vita intelligente, ciò corrisponderebbe a un miliardo soltanto nella nostra galassia. Moltiplicato per i dieci miliardi di galassie facenti parte dell’universo visibile allora può darsi che vi siano 10 000 000 000 000 000 000 di pianeti in grado di inviare segnali a Terra. 
Il fondatore dell’Anchor College, reverendo Alvin M. Harrell, pensa che i contatti con un’altra razza nell’universo scatenerà una fenomenale esplosione di sapere. Così dice Harrell: «Data la brutalità distruttiva del genere umano, possiamo aspettarci che qualsiasi nuova civiltà scoperta sia innitamente migliore e più pietosa di noi». 
Lawrence osserva: 
Forse le piante sono i veri extraterrestri perché esse trasformarono un iniziale mondo minerale in un habitat adatto all’uomo mediante processi che sorano la magia quasi perfetta! Ciò che adesso resta da fare è rimuovere ogni traccia di occultismo e fare delle reazioni delle piante, compresi i fenomeni di comunicazione, una componente accettabile della sica ortodossa. I nostri concetti di meccanica riettono questo sforzo. 
Se Lawrence è sulla giusta via, la sospirata prospettiva di produrre equipaggiamenti atti a muovere l’uomo nella vastità dello spazio interstellare in viaggi di scoperta alla Cristoforo Colombo diventerà vecchia come la sua Santa Maria. La ricerca di Lawrence, ipotizzando che delle intelligenze comunichino all’istante attraverso distanze raggiungibili in milioni di anni luce, indica che quanto ci occorre non sono navicelle spaziali ma i «numeri telefonici» adatti per metterci in contatto con loro. Quantunque il lavoro sia
ancora nella fase esplorativa, la sua stazione da campo biodinamica potrebbe essere un passo avanti per inserirsi nel quadro di controllo universale, in cui le piante fungono da collaboratrici graziose, allegre ed ecienti.
5. Recenti scoperte sovietiche 
  

Il recente interesse per le piante e gli esperimenti di comunicazione col mondo vegetale non si sono limitati agli Stati Uniti. Milioni di lettori di giornali, nell’Unione Sovietica, conobbero le teorie secondo cui le piante comunicano le loro sensazioni all’uomo quando, nell’ottobre 1970, la Pravda pubblicò un articolo intitolato, «Ciò che ci dicono le foglie». «Le piante parlano… sì, gridano» aermò l’organo uciale del partito comunista. «Solo in apparenza accettano le loro disgrazie supinamente e sopportano il dolore in silenzio.» Il giornalista della Pravda, V. Chertkov, raccontò di essere stato testimone di questi fatti straordinari quando visitò il Laboratorio di clima articiale presso la famosa Accademia di Scienze Agricole Timiryazev a Mosca. 
Davanti ai miei occhi un germoglio di orzo strillò letteralmente quando le sue radici furono immerse nell’acqua bollente. In eetti la «voce» della pianta fu registrata soltanto da uno speciale strumento elettronico sensibilissimo che rivelò una «innita valle di lacrime» su una larga striscia di carta. La puntina di registrazione come impazzita descrisse, con movimenti contorti lo spasimo della morte del germoglio di orzo, sebbene, guardando la pianticella, non si sarebbe mai immaginato quali pene sorisse. Mentre le foglie, verdi come al solito, erano ben dritte, l’«organismo» della pianta stava già morendo. Una specie di cellule «cerebrali» all’interno della pianta ci diceva quanto stava accadendo. 
Il giornalista della Pravda intervistò anche il professor Ivan Isidorovich
Gunar, capo della Sezione di siologia vegetale dell’Accademia, il quale aveva compiuto, con i suoi assistenti, centinaia di esperimenti, che confermarono la presenza nelle piante di impulsi elettrici simili ai ben noti impulsi nervosi dell’uomo. L’articolo della Pravda rilevò che Gunar parlava delle piante come se fossero persone, distinguendone abitudini, caratteristiche e inclinazioni individuali. Chertkov scrisse: 
Sembra persino che egli conversi con loro, e a me pare che le piante prestino attenzione a quel brav’uomo brizzolato. Solo persone dotate di certi poteri sono così. Mi è stato raccontato di un pilota collaudatore il quale parlava al suo aereo che faceva i capricci, e io stesso ho conosciuto un vecchio capitano che parlava alla sua nave. 
Quando l’assistente capo di Gunar, Leonid A. Panishkin, ingegnere, fu interrogato dal giornalista della Pravda sui motivi che gli avevano fatto abbandonare la tecnologia in cui era esperto per andare a lavorare nel laboratorio di Gunar, egli rispose: «Be’, prima mi interessavo continuamente di metallurgia; qui c’è la vita». Aermò di essere particolarmente interessato a scoprire le condizioni più rispondenti agli specici bisogni delle piante e le loro reazioni alla luce e al buio. Usando una lampada speciale che brillava con la medesima intensità del sole, aveva scoperto che le piante si stancavano di un giorno troppo prolungato e che avevano bisogno di riposare la notte. Sperava che un giorno sarebbe stato possibile alle piante accendere o spegnere le luci nella serra a piacimento. Secondo la Pravda, quando le radici di fagiolo di Panishkin venivano rareddate e poi scaldate in acqua caldissima, il pennino non registrava una reazione immediata, come se la pianta «ricordasse» il freddo e fosse in un certo senso restia a reagire. Il che convinse il ricercatore sulla reale esistenza di elementi mnemonici nella vita vegetale. 
Gli studi della équipe di Gunar potrebbero aprire nuovi orizzonti per la coltivazione delle piante, dato che nel loro laboratorio si è scoperto che le piante più resistenti al calore, al freddo e a altri fattori climatologici possono essere selezionate in pochi minuti per mezzo di prove con gli strumenti, mentre prima d’ora i genetisti hanno impiegato anni per denire le loro caratteristiche. 
Nell’estate del 1971 una delegazione americana della Association for Research and Enlightenment (A.R.E.), fondata dal mago e guaritore Edgar
Cayce a Virginia Beach, nella Virginia, si recò a visitare l’Unione Sovietica. Gli americani (quattro medici, due psicologi, un sico e due pedagoghi), assistettero alla proiezione di una pellicola di Panishkin intitolata Le piante sono sensibili? Il lmato dimostrava gli eetti prodotti sulle piante da fattori ambientali come la luce solare, il vento, le nuvole, l’oscurità della notte, lo stimolo tattile di mosche e api, danni prodotti da sostanze chimiche e da bruciature, e persino la vicinanza di un rampicante a un edicio su cui si poteva attaccare. Il lm mostrava anche che l’immersione di una pianta in vapori di cloroformio ne elimina il caratteristico impulso biopotenziale normalmente visibile quando viene inferto un secco colpo a una foglia; indicava anche che i russi studiavano la caratteristica di quegli impulsi per stabilire il relativo grado di salute della pianta. Uno dei dottori, William McGarey, dichiarò nel suo rapporto che la parte più aascinante del lmato era il metodo usato per registrare le informazioni. La fotograa a rallentatore dava l’impressione che le piante danzassero nella crescita. I ori si aprivano e si chiudevano con l’avvicinarsi dell’oscurità come se fossero state creature viventi in una diversa zona di tempo. Tutti i cambiamenti prodotti da danneggiamenti erano registrati, mediante strumenti sensibili, da un poligrafo attaccato alle piante. 
Nell’aprile 1972, il giornale svizzero Weltwoche, che si pubblica a Zurigo, uscì con un resoconto degli studi di Backster e di Gunar, che, diceva, erano stati condotti simultaneamente ma separatamente. In quella settimana l’articolo fu tradotto in russo e apparve nella rivista settimanale della stampa estera, Za Rubezhom, pubblicata a Mosca dalla Unione dei Giornalisti russi, sotto il titolo: «Il meraviglioso mondo delle piante». La versione russa diceva che questi scienziati 
lanciano l’idea che le piante ricevano segnali e li trasmettano, attraverso canali speciali, a un dato centro dove elaborano le notizie e preparano le reazioni di risposta. Questo centro nervoso si potrebbe collocarlo nei tessuti delle radici che si allargano e si contraggono come il muscolo cardiaco dell’uomo. Gli esperimenti hanno dimostrato che le piante hanno un preciso ritmo di vita e che muoiono quando non usufruiscono di periodi regolari di riposo e di quiete. 
L’articolo sul Weltwoche richiamò inoltre l’attenzione dei direttori del giornale moscovita Izvestia, i quali incaricarono il giornalista M. Marveyev
di scrivere un racconto per il supplemento settimanale del giornale. Sebbene il giornalista facesse riferimento all’idea di Backster che le piante avessero memoria, linguaggio e persino rudimenti di altruismo, egli tralasciò stranamente la più sensazionale scoperta di Backster, cioè che il philodendron aveva percepito la sua intenzione di danneggiarlo. Convinto che «la cosa facesse colpo nella stampa occidentale», Marveyev si recò a Leningrado dove intervistò Vladimir Grigorievich Karamanov, direttore del Laboratorio di biocibernetica dell’Istituto di Agrosica, per ottenere un’opinione autorevole. 
L’Istituto di Agrosica fu fondato oltre quarant’anni fa per volere del famoso sico delle materie solide, l’accademico Abram Feodorovich Ioe, che si interessò moltissimo dell’applicazione pratica della sica all’ideazione di nuovi prodotti, dapprima nell’industria, poi in agricoltura. Dopo che l’istituto aprì i battenti, Karamanov, allora giovane biologo, fu indotto da Ioe a familiarizzare con il mondo dei semiconduttori e della cibernetica e, in seguito, iniziò la costruzione di microtermistori, tensometri di peso e altri strumenti per registrare la temperatura delle piante, la velocità di usso del 
uido nei gambi e nelle foglie, l’intensità della loro traspirazione, la velocità di crescita e le caratteristiche delle loro radiazioni. In breve raccolse dati particolareggiati su come e quanto vuole bere una pianta, se desidera maggiore nutrimento, o se sente troppo caldo o troppo freddo. Nella prima edizione dei Rapporti dell’Accademia sovietica delle scienze per il 1959, Karamanov pubblicò «L’applicazione dell’automazione e della cibernetica nella coltivazione delle piante». 
Secondo il giornalista di Izvestia, Karamanov dimostrò che una comune pianta di fagioli possedeva l’equivalente di «mani» per segnalare a un cervello strumentale quanta luce le occorreva. Quando il cervello mandava i segnali alle «mani», «queste non avevano che da premere un pulsante e la pianta acquisiva la capacità di stabilire per proprio conto la lunghezza ottimale del proprio “giorno” e della propria “notte”». Più tardi, la stessa pianta di fagioli, possedendo l’equivalente delle «gambe» poteva segnalare mediante gli strumenti quando abbisognava di acqua. «Mostrandosi un essere completamente ragionevole» seguita il racconto «non trangugiava l’acqua tutta d’un ato ma si limitava a una bevuta di due minuti ogni ora, regolando così i propri bisogni di acqua con l’ausilio di un meccanismo articiale.»
«Questa era una autentica novità scientica e tecnica» concluse il giornalista delle «Izvestia», «una chiara dimostrazione delle capacità tecniche dell’uomo del  secolo.» 
Alla domanda se egli pensava che Backster avesse scoperto qualcosa di nuovo, Karamanov rispose in modo piuttosto denigratorio: Ma neppure per sogno! Che le piante siano in grado di percepire il mondo circostante è una verità vecchia come il creato. Senza la percezione non esiste l’adattamento. Se le piante non avessero né organi dei sensi né mezzi per trasmettere e elaborare le informazioni con il proprio linguaggio e la propria memoria, esse sarebbero destinate a morte inevitabile. 
Karamanov, il quale durante tutta l’intervista non fece commenti sulla facoltà delle piante di percepire pensieri e emozioni umane – la scoperta realmente sensazionale di Backster – apparentemente immemore del successo di Backster nel far riconoscere al suo philodendron un «assassino di piante», chiese al giornalista di Izvestia con fare retorico: «Le piante possono discernere le forme? Sanno, ad esempio, distinguere tra un uomo che fa loro del male e un altro che le annaa?». Rispondendo alla sua stessa domanda, e mettendo contemporaneamente Backster in quella che egli considerava la giusta prospettiva per i lettori sovietici, Karamanov disse: 
Oggi non posso rispondere a una tale domanda. E non perché io dubiti che gli esperimenti di Backster non siano stati condotti in modo impeccabile o eseguiti ripetutamente (benché forse sia sbattuta una porta, o soata una corrente d’aria nella stanza, o altro). Il fatto è che né lui né noi, né altri al mondo siamo ancora pronti a decifrare tutte le reazioni delle piante, a udire e comprendere ciò che «si dicono» tra loro, o ciò che «gridano a noi». 
Karamanov predisse anche che, a lungo andare, vi sarebbero state possibilità cibernetiche di guidare tutti i processi siologici delle piante, non, come egli dice, «per amore del fatto sensazionale, ma a vantaggio delle piante stesse». Quando le piante saranno in grado, con l’aiuto di strumenti elettronici, di autoregolare il loro ambiente e stabilire le migliori condizioni per la crescita, si sarà fatto un grande passo avanti per ottenere maggiori raccolti di cereali, verdure e frutta. Per mettere in chiaro che i risultati non sarebbero stati a portata di mano, egli aggiunse: «Non impariamo semplicemente a parlare
con le piante e a comprendere il loro linguaggio particolare. Lavoriamo per risolvere i principi che ci aiutino a controllare la vita delle piante. Lungo questa via dicile ma aascinante, ci attende ancora una grande quantità di sorprese». 
L’articolo di Izvestia fu seguito quell’estate da un racconto sulla rivista mensile Nauka i Religiya (Scienza e religione), che ha il duplice scopo di mettere in luce le più recenti scoperte della scienza mondiale e di minimizzare – in una sezione intitolata «Teoria e pratica dell’ateismo» – l’idea difesa dalla chiesa di un mondo spirituale, gerarchicamente al di là del mondo umano. 
L’autore dell’articolo, un ingegnere di nome A. Merkulov, andò oltre quanto riportato nel supplemento settimanale di Izvestia e fece un resoconto dettagliato di come la pianta del «criminologo americano» Backster avesse reagito alla morte per ustione dei gamberetti in acqua salata ma anche all’uccisore della sua compagna. Tale reazione agli stati d’animo della gente, egli aggiunse, è stata anche scoperta alla Università statale di Alma-Ata, capitale della remota repubblica sovietica del Kazak, ai piedi delle montagne Tien Shan che separano la Russia dalla Cina. Là, in una zona di vasti frutteti di meli, gli scienziati hanno scoperto che le piante reagivano ripetutamente alle malattie e agli stati emotivi dei loro proprietari. Essi hanno anche confermato l’opinione, da tempo sostenuta, che le piante abbiano memoria a breve termine. Fagioli, patate, grano, piè corvino (Ranunculus) furono in grado di ricordare, dopo adeguate «istruzioni», la frequenza di lampi da una lampada allo xeno-idrogeno. Le piante ripeterono le pulsazioni con «eccezionale accuratezza» (così si espresse Merkulov) e poiché il piè corvino sapeva ripetere una data frequenza dopo una pausa di ben diciotto ore, fu possibile parlare di memoria a «lungo termine» nelle piante. 
Dopo tale reazione gli scienziati kazakiani proseguirono col richiedere a un philodendron di accorgersi quando gli veniva messo accanto un pezzo di roccia mineralizzata. Usando il sistema messo a punto da Pavlov per i cani, costoro «punirono» simultaneamente un philodendron con un elettroshock ogni volta che un minerale gli veniva messo accanto. La pianta, prevedendo il dannoso shock, subiva una «agitazione emotiva» appena il pezzo le veniva posato vicino, mostrando così un riesso condizionato. Inoltre, essa sapeva distinguere tra la roccia contenente un particolare minerale e un pezzo simile di semplice roccia priva di quel minerale, un fatto di rilievo che
potrebbe portare un giorno a usare le piante nelle prospezioni geologiche. Merkulov concluse additando che il controllo di tutti i processi di crescita delle piante doveva essere l’obiettivo nale della nuova sperimentazione. In un istituto di sica nella città siberiana di Krasnoyarsk, scrisse: 
I sici regolano già la crescita della Clorella, un’alga marina monocellulare. Gli esperimenti continuano e diventano sempre più complessi; non v’è dubbio che in un futuro non lontano gli scienziati potranno controllare la crescita non solo delle piante più semplici, ma anche di quelle più importanti. 
Verso la ne del 1972 i lettori russi ebbero altra materia su cui meditare con l’articolo «Rispondimi, ore!» del professor V.N. Pushkin, apparso nella popolare rivista a colori Znaniya Sila (Sapere è potere) a cura dell’associazione «Sapere», l’organizzazione di primo piano per la scienza popolare sovietica. Pushkin, laureato in scienze psicologiche, iniziò con una completa descrizione dell’esperimento di Backster sui gamberetti. Egli raccontò ai lettori che uno dei suoi giovani colleghi, V.M. Fetisov, fu il primo a metterlo al corrente dei risultati di Backster e a persuaderlo a intraprendere gli esperimenti Eetto Backster portando da casa un comune geranio in vaso e collegandolo a un encefalografo nel laboratorio di Pushkin. Gli esperimenti li portarono a credere che una persona ipnotizzata avrebbe potuto trasmettere emozioni a una pianta in modo più diretto e spontaneo di una persona in stato normale. Circa l’opportunità di ricorrere all’ipnosi, Pushkin scrisse: 
Se una pianta reagisce generalmente agli stati psicologici della persona, è certo che reagirà a un forte sconvolgimento emotivo. Ma la paura, la felicità, il dolore? Come si fa a evocarli a bacchetta? Si può ovviare alla dicoltà con l’ipnosi. Un buon ipnotizzatore è in grado di risvegliare nel soggetto avvenimenti svariati e abbastanza ecaci e, di fatto, inserirli nella sfera emotiva della persona. Questo era esattamente quanto ci occorreva per gli esperimenti. 
A tal ne Pushkin e Fetisov concordarono di lavorare assieme a un giovane ipnotizzatore bulgaro, Georgi Angushev. Tra i tanti che Angushev ipnotizzò, scelse quelli che più facilmente andavano in trance. Comunque, anche con questi individui selezionati, i ricercatori impiegarono molto tempo prima di ottenere risultati incoraggianti.
Un giorno costoro si misero a lavorare con una ragazzina di nome Tanya, descritta da Pushkin di «carattere vivace e di emotività spontanea». Fattala sedere in una comoda poltrona a circa ottanta centimetri da un ore cui era stato collegato l’encefalografo, Angushev la fece cadere in trance ipnotica, poi le ispirò di essere una delle più belle donne del mondo. Tanya assunse subito un’espressione radiosa, mostrando che l’attenzione della gente attorno a lei le dava grande piacere. Al culmine di queste esperienze piacevoli, il graco, che no allora aveva mostrato una riga orizzontale, si trasformò in una serie di onde nervose. 
Angushev disse poi a Tanya che si era levato un forte vento freddo e che il tempo si era fatto rigido e umido. La reazione di Tanya cambiò di colpo. Ella cominciò a rabbrividire come una persona in un leggero abito estivo esposta al gelo e il suo volto si contrasse in un miscuglio di tristezza e di dolore. Al massimo del suo tormento, la pianta registrò un’altra forte linea ondulata sul graco. Dopo ciò, Angushev ispirò arbitrariamente al soggetto sensazioni positive o negative e il ore reagì sempre in modo appropriato. Per dimostrare che la reazione non dipendeva da eventi casuali vericatisi nella stanza, gli psicologi moscoviti misero in funzione l’encefalografo e lo lasciarono acceso per lunghi periodi tra un esperimento e l’altro. In tali intervalli non vi furono reazioni di sorta. 
Pushkin e Fetisov vollero vedere se la pianta avrebbe scoperto una menzogna, come sosteneva Backster. Fu quindi suggerito a Tanya di pensare a un numero compreso tra uno e dieci. Contemporaneamente le fu detto di non rivelare il numero, neppure se sollecitata a farlo. Quando i ricercatori contarono lentamente da uno a dieci, fermandosi dopo ogni cifra per domandare alla ragazza se era quella da lei pensata, Tanya rispose ogni volta con un deciso «No!». Benché gli psicologi non rilevassero dierenze nelle risposte, la pianta manifestò una reazione chiara e particolare al suo stato interiore, quando fu contato il numero cinque. Era il numero che Tanya aveva scelto, promettendo di non rivelarlo. 
In conseguenza dei molti esperimenti in questo campo, Pushkin concluse che le cellule vegetali del ore reagivano ai processi che si vericavano nel sistema nervoso dei soggetti umani o nei loro «stati emotivi», per usare una denizione un po’ generica. Nell’intento di dare un signicato alla reazione del ore, egli scrisse: «Forse tra due sistemi di informazione, le cellule delle piante e il sistema nervoso, esiste un legame specico. Il linguaggio della
cellula vegetale potrebbe essere messo in relazione con quello della cellula nervosa. Queste cellule viventi, totalmente diverse, sembrano capaci di “comprendersi” a vicenda». Qualunque sia la verità che alla ne verrà forse alla luce, dice Pushkin, una cosa è certa: «La ricerca nel campo della interdipendenza tra pianta e uomo può gettare luce su taluni dei problemi più urgenti della psicologia contemporanea». 
La magia e il mistero del mondo vegetale che stanno a monte di questi fatti scientici sono divenuti recentemente argomento di un nuovo libro intitolato Trava (Erbe) del popolare scrittore Vladimir Soloukhin, apparso alla ne del 1972 in quattro numeri della rivista Nauka i Zhizn (Scienza e Vita), che ha una tiratura di tre milioni di copie. Soloukhin era rimasto incantato dalla lettura degli esperimenti di Gunar e si chiedeva perché la sua opera non avesse suscitato più eccitazione tra i suoi compatrioti. «Forse gli elementi di memoria nelle piante sono trattati in modo superciale, ma almeno eccoli là nero su bianco! Eppure non c’è nessuno che chiama amici o vicini di casa, nessuno che grida con voce alterata al telefono: Hai sentito la notizia? Le piante hanno sensibilità! Sentono il dolore! Gridano! E ricordano tutto!» 
Soloukhin apprese tuttavia, durante le sue indagini, che un membro eminente dell’Accademia sovietica di Scienze, che lavorava nel centro di ricerche siberiano di Akademgorodok aveva dichiarato: 
Non stupitevi! Anche noi eseguiamo molti esperimenti del genere e tutti indicano una sola cosa: le piante hanno memoria. Sono capaci di raccogliere impressioni e di conservarle per lunghi periodi. Abbiamo chiesto a un uomo di molestare, o meglio torturare un geranio per diversi giorni in la. Egli lo stringeva, lo lacerava, gli bucava le foglie con un ago, gli colava dell’acido sui tessuti vivi, lo bruciava con un 
ammifero acceso, e gli tagliava le radici. Un altro uomo si prese tenera cura del medesimo geranio, lo innaò, ne rimestò la terra, lo irrorò di acqua fresca, mise sostegni ai rami pesanti, gli curò le bruciature e le ferite. Quando collegammo i nostri strumenti alla pianta a mezzo di elettrodi, sapete cosa successe? Appena il torturatore si avvicinava alla pianta il registratore dello strumento cominciava a scatenarsi. La pianta non diventava semplicemente «nervosa», ma era spaventata, terrorizzata. Se avesse potuto, si sarebbe gettata dalla nestra o avrebbe assalito il suo
torturatore. Non appena quel giustiziere se ne andava e veniva rimpiazzato dall’uomo buono, il geranio si calmava, ì suoi impulsi si placavano e il graco presentava linee regolari, oseremmo dire aettuose. 
Soloukhin non era al corrente del fatto che, oltre alla capacità delle piante di riconoscere l’amico dal nemico, gli scienziati russi avevano anche notato che una pianta fornita di acqua la spartiva, in un certo senso, con una pianta vicina che ne era priva. In un istituto di ricerche uno stelo di granturco piantato in un recipiente di vetro fu privato di acqua per diverse settimane. Eppure non morì; rimase in oride condizioni come altri steli di granturco piantati in modo normale nelle vicinanze. In qualche maniera, dicono i botanici sovietici, l’acqua fu trasmessa dalle piante sane alla «prigioniera» nel recipiente. Tuttavia non hanno idea di come ciò avvenisse. 
Nel suo libro, Trava, Soloukhin accusa il popolo russo di mancanza di sensibilità verso il mondo vegetale che lo circonda. Bersagli della sua critica sono i burocrati dell’agricoltura, i singoli agricoltori delle fattorie collettive, i kolkboznik, le ditte di legname e persino le commesse dei negozi di ori a Mosca. «L’osservazione umana» egli scrive «è così precisa che noi cominciamo a notare l’aria stessa che respiriamo quando ne sentiamo la mancanza. Più esattamente dovrei dire “apprezzare’’ piuttosto che “notare”. In realtà non apprezziamo, né pensiamo all’aria, ntanto che la respiriamo normalmente, senza dicoltà». Egli aggiunge che, sebbene l’uomo si vanti del suo grande sapere, egli è come un tecnico della radio che sa riparare un radioricevitore senza comprendere l’essenza teorica delle radioonde, o come i nostri antenati cavernicoli i quali fecero uso del fuoco ignari del processo di ossidazione rapida. Ancor oggi noi sprechiamo calore e luce senza avere la minima idea della sua essenza originale, né interesse a saperlo. L’uomo è altrettanto insensibile, egli dice, al fatto che la terra attorno a lui sia verde. 
Noi calpestiamo i prati riducendoli un sudiciume, spogliamo la terra con le ruspe e con i mezzi cingolati, la copriamo di cemento e di asfalto bollente. Per liberarci dei residui delle infernali macchine industriali, vi scarichiamo sopra petrolio grezzo, rottami, acidi, prodotti alcalini e altri veleni. Ma c’è tutta questa erba? Io, personalmente, immagino l’uomo in un deserto sconnato e brullo, frutto di una catastrofe cosmica, o forse umanamente non cosmica. 
Soloukhin, nell’ansia di risvegliare l’ammirazione per la natura nei cuori di
una gioventù sovietica superurbanizzata, narra la storia di un prigioniero che, racchiuso in una cella umida, trova tra le pagine di un vecchio libro, datogli da un gentile secondino, un piccolo seme, più minuscolo di una capocchia di spillo. Vinto dall’emozione al primo segno visibile di vera vita che abbia visto da anni, il prigioniero immagina che il seme microscopico sia tutto quanto resta del regno vegetale, un tempo rigoglioso e orido, nel vasto mondo fuori della prigione. Il prigioniero pianta il seme in un pezzetto di terra nell’unico angolo della cella che riceve un raggio di sole e lo bagna con le sue lacrime, in attesa che si compia un prodigio. 
Soloukhin accetta il prodigio come un vero miracolo, ignorato dall’uomo solo perché si ripete migliaia di miliardi di volte al giorno. Ammesso che tutti i laboratori chimici e sici del mondo con la loro complessità di reagenti, analisi esatte, microscopi elettronici, fossero posti a disposizione del prigioniero, egli continua, e ammesso che il prigioniero studiasse ogni cellula, atomo e nucleo atomico del seme, egli resterebbe ugualmente all’oscuro del programma misterioso insito nel seme, incapace di sollevare il velo impenetrabile che lo fa trasformare in una carota succosa, in un’erba dal fragrante aroma o in un nastro dai colori vivaci. 
Soloukhin fu estasiato dalla dichiarazione di I. Zabelin, dottore in scienze geograche e professore all’Università di Mosca, il quale nel suo articolo «Delusioni pericolose» pubblicato nella Literaturnaya Gazeta, una delle più autorevoli fonti di opinioni sovietiche, scrisse: «Siamo appena agli inizi della comprensione del linguaggio della natura, la sua anima, il suo buon senso. Il “mondo interiore” delle piante è celato alla nostra vista dietro settantasette sigilli». Benché quelle righe non fossero in alcun modo messe in rilievo nella stampa dell’articolo, dice Soloukhin, «a me fecero l’eetto di essere stampate in neretto». 
Soloukhin fa un racconto dettagliato di quando, nel 1922, Howard Carter scoperse la tomba di Tutankhamen e, aprendola, fu commosso e aascinato, più che dall’opulenza dei tesori scoperti, dalla corona di’ ori di campo posta sulla bara dalla giovane vedova del faraone. «Tutta la pompa e lo splendore regali impallidirono di fronte a quel gruppo di ori appassiti, che ancora conservavano tracce degli antichi colori, rammentandoci in modo prepotente che un millennio non era che un breve attimo.» 
Soloukhin ha attaccato di recente le opinioni ottuse dei funzionari russi preposti all’agricoltura. Egli deplora, in uno scritto sulla edizione della
«Literaturnaya Gazeta» dell’ottobre 1972, l’abbandono e il deterioramento in cui sono state lasciate le praterie naturali russe, mentre i campi necessari per piantagioni di cereali sono stati arati e seminati a erba da foraggio per gli animali. «Le nostre praterie potrebbero fornire all’Europa eno e erba verde e innalzare covoni di eno dal Mediterraneo alla Scandinavia» egli scrive. «Dunque, perché non lo facciamo?» La sua domanda retorica servì solo a provocare un acido riuto da parte del Segretario dell’Agricoltura dell’Unione Sovietica, il quale insistette nel mantenere lo status quo. Alla stregua di altri scrittori in tanti altri paesi, Soloukhin denuncia instancabilmente gli industriali della sua nazione, che, con comportamento anti-ecologico, trasformano umi e laghi in cloache, spogliano i boschi, tutto in nome di un aumento della produzione. Nell’intento di capovolgere mezzo secolo di dottrine comuniste, questo appassionato amante della natura esorta i suoi concittadini a collaborare con essa, anziché a soggiogarla. 
L’orientamento sovietico ad accogliere l’idea di sostituire la combustione di carbone, petrolio e gas naturali – che in realtà sono tre forme di energia solare accumulata – con i nuovi metodi più diretti e non inquinanti per ricavarne energia dal sole si manifesta in un articolo sul primo numero del 1973 della rivista «Khimiya i Zhizn» («Chimica e Vita»). L’articolo indica le ricerche di fotosintesi del premio Nobel americano Melvin Calvin, il quale scoperse che la clorolla delle piante sotto l’inuenza dei raggi solari cede elettroni a un semiconduttore come l’ossido di zinco. Calvin e i suoi collaboratori crearono un «fotoelemento verde» che produceva una corrente di circa 0,1 microampère per centimetro quadrato. Dopo diversi minuti, diceva l’articolo, la clorolla della pianta si faceva densa o «si esauriva» ma la sua vita poteva essere prolungata aggiungendo idrochinone alla soluzione salina che agisce da elettrolito. La clorolla agisce come una specie di pompa che manda gli elettroni dall’idrochinone al semiconduttore. Calvin ha calcolato che un fotoelemento di clorolla con una supercie di dieci metri quadrati potrebbe sprigionare un chilowatt di energia. Egli pensa che tali fotoelementi potrebbero essere prodotti su scala industriale entro i prossimi venticinque anni e risulterebbero cento volte più economici delle batterie solari al silicone usate negli attuali esperimenti. Anche se la diretta conversione di luce solare in energia, tramite la clorolla delle piante, non fosse attuata entro l’anno 2000, dice l’articolo su Chimica e Vita, non sarebbe
un grosso fardello per l’uomo attendere poche decadi ancora, tenuto conto dei millenni che ci sono voluti per convertire le piante in carbone. Frattanto il professor Gunar, assieme a un crescente numero di giovani scienziati sovietici, continuava a vagliare la possibilità che le reazioni delle piante servissero da indice di resistenza al gelo, al freddo, al caldo esaminando varietà di orzo e cetrioli; e da indice di malattie latenti, esaminando le patate. La prima ispirazione che lo indusse a uno studio particolareggiato delle piante si riscontra forse in un articolo pubblicato nel 1958 dal suo collega A.M. Sinyukhin, L’articolo parla di un eminente siologo e biosico indiano, la cui opera passò quasi inosservata durante la sua vita, e venne raramente citata no alla sua morte. Tuttavia, dal 1920, essa fu annunziata come messaggera di una nuova epoca per il progresso della scienza mondiale da Kliment Arkadievich Timiryazev, in onore del quale è stata intitolata l’Accademia di Agricoltura di Mosca. «Lo scienziato indiano» scrisse Timiryazev «mise a punto un nuovo apparecchio, sorprendente nella sua semplicità e sensibilità, per controbattere la imperante teoria dei botanici tedeschi, che la comunicazione nel tessuto vegetale fosse semplicemente idrostatica. Così facendo, egli poté misurare in centesimi di secondo il tempo necessario per far passare un segnale nello stelo di varie piante.» 
Sinyukhin rese noto che i russi dediti allo studio delle piante furono talmente colpiti dai risultati dello scienziato indiano da voler organizzare una campagna di ricerche basata direttamente sulle sue conclusioni a lungo ignorate. Nel dicembre 1958 fu tenuta una riunione nel salone delle conferenze dell’Accademia sovietica delle Scienze per celebrare il centesimo anniversario della nascita del dotto indiano. Tre noti accademici riassunsero, a benecio dell’enorme folla raccolta, i fantastici passi avanti che l’indiano aveva fatto non solo nella siologia delle piante ma nella sica e nei vitali legami tra le due scienze, no allora sconosciuti. 
«Molti anni ci separano dall’epoca in cui apparve l’opera di questo indiano» disse A.V. Lebedinskii, uno dei pionieri russi nel campo della radiobiologia e della medicina spaziale, «e in questo periodo la biosica ha fatto progressi vertiginosi. Eppure, leggendo oggi i suoi lavori, si avverte in essi una fonte imprevista e fertile di tutta una catena di idee della scienza contemporanea.» 
In questa grande opera, disse un altro oratore, «il mondo verde delle
piante, che a noi sembra così immobile e insensibile, prende miracolosamente vita e ci appare non meno sensibile degli animali e dell’uomo, anzi spesso lo è di più». 
Sei anni più tardi l’Unione Sovietica onorò il negletto scienziato pubblicando una scelta delle sue opere in due volumi nemente illustrati e corredati da abbondanti commenti, incluso un intero libro che aveva fatto la sua prima apparizione nel 1902, oltre mezzo secolo prima: Response in the Living and Non-Living (Reazione nei viventi e nei nonviventi). Con quelle opere Sir Jagadis Chandra Bose riuscì a soddisfare le esigenze del  secolo: un amalgama della saggezza dell’antico Oriente con le esatte tecniche scientiche e il linguaggio del moderno mondo Occidentale.
* Backster non ha voluto rilasciare i nomi di queste istituzioni perché non fossero importunate da estranei prima di avere completato i test e dato annunci ben ponderati sui risultati, al momento opportuno. [N.d.A.]










  Nota della traduttrice
L’ongoingness, la response-ability, il trouble.
Ogni parola usata da Donna Haraway in questa raccolta
di saggi è una sfida e un rischio.
Sciogliere la sua scrittura istrionica e carica di pensieri
generativi può essere un incubo per chi traduce; soprattutto se questa scrittura va risolta in una lingua romanza come
l’italiano, che mal si presta alla promiscuità di concetti e di
generi organica al pensiero della studiosa americana.
Grazie a Donna Haraway, il lettore scopre che l’italiano
non è una lingua automaticamente compostista e fatta di
humusità, un altro dei concetti chiave in questo volume. Per
renderla tale, è necessario uno sforzo etimologico non indifferente, bisogna lasciarsi andare all’euforia lessicale come fa
la stessa autrice.
Per chi legge un libro in traduzione, l’obiettivo è la trasparenza e la chiarezza della lingua. Ma se questo fosse proprio il contrario di ciò che l’autrice vuole perseguire? E non
perché vuole essere oscura e inaccessibile, ma perché vuole
essere complicata e positivamente ambigua.
Tutto l’equilibrio nell’interpretare il suo Chthulucene, allora, sta in quanta ambiguità preservare e quanta sacrificare.
Un classico esempio è il concetto di response-ability, risolto in responso-abilità. Che effetto avrebbe avuto il neologismo rispostabilità se fosse stato scelto al suo posto? Entrambi
indicano l’abilità di generare risposte dinanzi alle urgenze
del presente, ma in un caso si accomoda il concetto in qualcosa che abbiamo già, in un altro lo si rilancia con una piccola
effrazione.
Alla lunga, leggendo Chthulucene, si capisce che vanno
bene entrambe le opzioni, e che la vita in questo testo è fatta
da continue rimesse in discussione della permanenza, e di
tutto ciò che si solidifica in un luogo comune. Si sta su questo pianeta infetto come Donna Haraway vuole che stiamo
in questa tempospettiva (altra parola di sfida) che lei chiama
Chthulucene, innervata da infinite possibilità etimologiche.
Quella di Haraway è una lingua sempre in debito: con altri pensatori, altre mitologie, altre culture e altre specie. È per
7


 CHTHULUCENE


questo che tra i vari modi di leggere questo libro, uno dei più
fertili e feroci è proprio quello che si sofferma sul linguaggio.
Haraway non è la prima pensatrice di questi anni a insistere
sul ripensamento della nostra umanità in relazione alle altre
specie, ma forse è la prima che lo fa mettendo davvero in gioco la lingua in cui ci riconosciamo.
Non piega il resto del mondo al nostro linguaggio, ma si
sforza di lacerare il nostro linguaggio per ospitare il resto del
mondo: una delle figure (di filo) a cui Haraway deve molto è
Ursula K. Le Guin, e non a caso in uno dei passaggi più belli
di Chthulucene riprende un vecchio testo di Le Guin in cui un
fitolinguista dice a un critico di estetica: «Ti rendi conto che
[tanti anni fa] non sapevano neanche leggere in Melanzana?».
Haraway considera davvero l’ibridarsi con l’altro-dagli-umani a partire dal modo in cui parliamo.
È un’operazione ovviamente imperfetta, fatta di vocabolari umani, e per quanto l’autrice si metta in guardia rispetto
al concetto di futuro per come siamo portati a concepirlo di
solito, in tanti aspetti questo libro è pieno di squarci sul ciò
che verrà, e su come dovremo relazionarci agli altri, anche
attraverso il parlato. È un invito radicale al pensiero compostista, pieno di spore e di filamenti, e necessariamente plurale. Non è un linguaggio vegetale, non è cyberfuturista, non è
fuori dalla comprensione, ma è qualcosa di nuovo.
Per quanto sia in debito, tuttavia, la scrittura di Haraway
dev’essere costantemente privata delle sue ombre. Il concetto di ongoingness viene qui tradotto con la locuzione «esistere e progredire». L’ongoingness è alla base di tutto l’impianto ontologico di Haraway; la specie non solo esiste ma deve
avere la possibilità di andare avanti, e il suo progredire non
dev’essere mai confuso con il progresso nelle sue incarnazioni novecentesche e tecnocratiche, anche se dei saperi tecnologici c’è bisogno e Haraway trae la sua linfa per la specie che
sopravvive da qualsiasi bacino dell’esperienza.
I fantasmi ricorrono ovunque, devono essere avvistati ma
anche dimenticati: quando Haraway parla di thinking-with e
il pensare-con diventa un più agile con-pensare, in nessun
8


 NOTA DELLA TRADUTTRICE


caso questo con-pensare deve avere il sapore della compensazione, anche se questa parola gli aleggia attorno. Lo stesso vale per con-fare, che è un «fare insieme» e non qualcosa
che si confà, che si adatta. A meno che confarsi non voglia
dire appunto «farsi insieme», e «divenire insieme» e adattarsi
all’esperienza dell’altro, con un altro salto interpretativo.
Si tratta, per farla breve, di trovare nuovi sentieri per il
pensiero. Haraway li chiamerebbe dei «corridoi linguistici»
per la sopravvivenza della specie.
Il momento in cui ogni sforzo di traduzione rischia di
collassare è alla soglia dell’ultimo capitolo, la fabula speculativa I Bambini del Compost. Le Comunità del Compost di
Haraway escogitano un nuovo modo di pensare la genitorialità e di generare parentele tra esseri umani e altre specie. La
prima creatura nata da questa simbiosi si chiama Camille,
ed è un incrocio tra un essere umano e una farfalla monarca. Nonostante il nome sia convenzionalmente femminile, non c’è nulla in Camille che ci possa spingere a definirla
come tale, e Haraway chiarisce bene che nessun bambino del
Compost, così come nessuno dei suoi genitori, si riconosce
necessariamente in un genere dato.
Ma quando una lingua è iper-genderizzata e flessiva
come l’italiano, qual è la soluzione per ovviare questo continuo attribuire una sessualità e un modo di essere, per quanto
costruito, a un soggetto? Una soluzione sarebbe stata scrivere
tutto al presente e aggirare gli ostacoli soprattutto attraverso
i tempi verbali, ma questo avrebbe violato l’andamento fabulistico e mitico che Haraway imprime alla sua storia, che dal
presente si protrae per cinque generazioni. L’asterisco non
era perseguibile per la complessità e articolazione del racconto. Come descrivere Camille, allora, senza rientrare nei
binari di una lingua universalizzante ed escludente, uno dei
veri nemici del pensiero di Haraway?
La soluzione è concepire Camille non come una bambina
ma come una creatura, uno di quei critter che lei immagina
«pieni di tentacoli, antenne, dita, cavi, code a frusta, zampe
da ragno e chiome arruffate». Anche questa creatura, però, ha
9


 CHTHULUCENE


uno spettro che le si incrosta addosso e deve essere raschiato
via: quello della «creazione», una generazione mitica che non
la riguarda. Né l’idea di creatura deve contribuire a ingentilirla e femminilizzarla.
La scrittura dello Chthulucene aspira a essere una scrittura promiscua ma decolonizzata, infetta ma sempre viva, e
pronta a reinventarsi. Il lettore che si approccia a entrare nello Chthulucene, allora, deve farlo con una certa incoscienza,
perché in questa dimensione i significati si trasformano quasi per alchimia: l’esistere e il progredire di Haraway, in poche
righe, si fa subito un esistere e morire. Per Haraway il diritto
di vivere bene è importante tanto quanto il diritto di morire
bene e in maniera giusta, un diritto che va riconosciuto a tutte le creature.
A volte leggendo Chthulucene c’è il rischio di perdersi
nelle sue astrazioni, ma la proposta di questo libro è molto
chiara: generare parentele in maniera creativa e fuori dagli
schemi consolidati della famiglia e della trasmissione genetica. Quando apriamo un giornale e veniamo a sapere che gli
studenti nordeuropei si fanno «adottare» dagli anziani con
cui coabitano e a cui prestano assistenza part-time in cambio
dell’affitto, ci rendiamo conto che il mondo sta già traducendo quello che Haraway propone come soluzione per andare
avanti. Forse non abbiamo ancora un modo di definirlo, ma
lo troveremo.
Claudia Durastanti


10


 CHTHULUCENE
SOPRAVVIVERE IN UN MONDO INFETTO
DONNA HARAWAY


A tutti coloro che generano parentele
nell’imprevedibilità della parentela


  Introduzione
Problema è una parola interessante. Una delle sue varianti inglesi – trouble1 – rivela dei legami particolari: deriva da
troubler, un verbo francese del tredicesimo secolo che significa «rimescolare», «rendere opaco», «disturbare». Ci ritroviamo a vivere sulla Terra in tempi confusi, torbidi e inquieti.
L’obiettivo è diventare capaci di articolare una risposta accanto a chi, della nostra specie, è troppo sicuro di sé e del mondo.
Questi tempi confusi e inquieti traboccano di dolore e di gioia,
hanno degli schemi ricorrenti e assai ingiusti di dolore e di
gioia, in cui assistiamo non solo alla morte cruenta e superflua dell’esistere e del progredire, ma anche a una necessaria
rinascita. L’obiettivo è generare parentele – fare kin2 – attraverso delle connessioni inventive: pratica necessaria per imparare a vivere e a morire bene, l’uno con l’altro, in un presente così denso. Il nostro compito deve essere fare disordine
e creare problemi, scatenare una risposta potente dinanzi a
eventi devastanti, ma anche placare le acque tormentate e ricostruire luoghi di quiete. In tempi così critici, molti di noi
hanno la tentazione di credere che il problema coincida con
la costruzione di un avvenire sicuro, con l’idea di evitare che
accada qualche evento che incombe minacciosamente sul domani, con la necessità di sgomberare il passato e il presente in
modo da creare futuri per le generazioni a venire. Per restare
a contatto con il problema non è necessario avere un rapporto
di questo tipo con quel tempo che di solito chiamiamo «futuro». A dire il vero, restare a contatto con il problema richiede
la capacità di essere veramente nel presente, ma non come
un evanescente anello di congiunzione tra passati terribili o
idilliaci da un lato e futuri salvifici o apocalittici dall’altro: bisogna essere presenti nel mondo in quanto creature mortali
interconnesse in una miriade di configurazioni aperte fatte di
luoghi, epoche, questioni e significati.3
Chthulucene4 invece è una parola semplice. È composta
da due radici greche (khthôn e kainos) che insieme definiscono una tipologia di tempo-spazio5 utile per imparare a restare
a contatto con il vivere e il morire in forma responso-abile6 su
una Terra danneggiata e ferita. Kainos significa ora; è il tempo
13


 CHTHULUCENE


degli inizi, il tempo per l’esistere e il progredire, per la novità.
Niente in kainos ha a che fare con un passato, un presente o
un futuro convenzionali. Non c’è nulla in queste fasi di inizio
che pretenda di far piazza pulita di quello che è venuto prima
o di quello che viene dopo. Il kainos può essere ricco di eredità, di ricordi, e pieno di arrivi, un modo di nutrire ciò che
potrebbe ancora succedere. La parola kainos mi giunge all’orecchio come una presenza densa e perenne, con delle ife che
infondono ogni genere di temporalità e materialità.
Le creature ctonie sono esseri della Terra, al contempo
antichi e appena nati. Immagino queste creature piene di
tentacoli, antenne, dita, cavi, code a frusta, zampe da ragno
e chiome arruffate. Le creature ctonie sguazzano nell’humus
multispecie, ma non vogliono avere nulla a che fare con l’Homo che se ne sta lì a scrutare il cielo. Le creature ctonie sono
mostri nel senso migliore del termine: dimostrano e performano l’importanza materiale dei processi terrestri e di tutte
le creature. E poi dimostrano e performano conseguenze. Le
creature ctonie non sono estranee al rischio, non vogliono
avere niente a che fare con gli ideologi, non appartengono a
nessuno, avvizziscono e prosperano in svariate forme e sotto
svariati nomi in tutti i cieli, le acque e i luoghi della Terra.
Fanno e disfanno, vengono fatte e disfatte. Sono quelle che
sono. Non è un caso che i più grandi monoteismi al mondo
– che siano religiosi o laici – abbiano sempre cercato di sterminare le creature ctonie. Questi tempi osceni che vanno
sotto il nome di Antropocene e di Capitalocene sono la configurazione più recente e pericolosa di tali forze distruttrici.
Con-vivere e con-morire insieme all’altro nello Chthulucene
può essere una risposta impetuosa ai dettami dell’Antropos
e del Capitale.
Il kin, la parentela, è una categoria selvaggia che in tanti provano a addomesticare. Generare parentele in maniera
imprevedibile e imprevista, invece che imparentarsi con una
divinità o una famiglia biogenetica o genealogica (o quantomeno generare altre parentele oltre queste), pone dei problemi importanti, per esempio il problema di verso chi si è
14


 INTRODUZIONE


davvero responsabili. Chi vive e chi muore, e come lo fa, in
questa parentela o in quest’altra? Che forma ha questa parentela? Dove e a chi si connettono e disconnettono le sue linee,
e cosa cambia? Cosa deve essere reciso e cosa deve essere legato affinché la multispecie che abbonda sulla Terra – inclusi
gli esseri umani e gli esseri altro-dagli-umani, stretti in legami di parentela – possano avere una possibilità?
L’acronimo FS è una figura onnipresente in questo libro,
e sta per fantascienza, fabula speculativa, femminismo speculativo e fatto scientifico.7 Questa lista serpeggia e torna ripetutamente nelle prossime pagine sotto forma di parole o di
immagini, intrecciando me e i miei lettori per trasformarci
negli esseri e nei modelli in gioco. I fatti scientifici e la fabula
speculativa hanno bisogno gli uni dell’altra, ed entrambi hanno bisogno del femminismo speculativo. Penso alla categoria
FS e alle figure di filo come tre modi di figurare. Il primo consiste nel tirare i fili che si trovano dentro a pratiche ed eventi
raggrumati e densi. Quando tiro fuori questi fili lo faccio per
vedere dove mi portano, in modo da ricostruirne il percorso
e rintracciarne i nodi e gli schemi cruciali per restare a contatto con il problema in tempi e luoghi reali e particolari. In
questo senso, la categoria di FS rappresenta un metodo per
tracciare e seguire una trama nel buio, all’interno di un racconto d’avventura pericoloso e reale, in cui diventa più facile
capire chi vive e chi muore e come muore, e questo ci aiuta
a coltivare la giustizia multispecie. Nel secondo, la figura di
filo che emerge nel gioco della matassa non coincide con il
tracciamento, quanto piuttosto con la cosa in sé, il modello e
l’assemblaggio che sollecita una risposta, la cosa che non è finita e che bisogna portare avanti. Nel terzo, creare delle figure
di filo all’interno del gioco significa passare e ricevere, fare e
disfare, scegliere dei fili oppure lasciarli perdere. La categoria
FS rappresenta una pratica e un processo, è il con-divenire l’uno insieme all’altro in una staffetta sorprendente; è una figura
che definisce l’esistere e il progredire nello Chthulucene.
Questo libro e l’idea di «restare a contatto con il problema» sono particolarmente insofferenti verso due tipi di
15


 CHTHULUCENE


risposta che sento evocare troppo spesso dinanzi agli orrori
dell’Antropocene e del Capitalocene. La prima è semplice da
descrivere e anche da liquidare. Per farla breve, è la fede comica nella tecnologia riparatrice, che sia laica o religiosa: la
tecnologia in qualche modo trarrà in salvo i suoi figli disobbedienti ma molto intelligenti. Oppure Dio trarrà in salvo i
suoi figli disobbedienti ma sempre pieni di speranza. Dinanzi
a un’ingenuità così commovente verso le riparazioni offerte
dalla tecnologia (o verso le tecno-apocalissi), a volte diventa difficile ricordare che è importante sostenere dei progetti
tecnici specifici e le persone che li seguono. Non sono il nostro nemico: queste persone e questi progetti possono essere
molto utili per restare a contatto con il problema e generare
parentele in maniera imprevista.
La seconda risposta, più difficile da accantonare, forse è
ancora più distruttiva: sto parlando di quella posizione secondo la quale i giochi sono già fatti, è troppo tardi, non ha alcun
senso cercare di migliorare le cose adesso, o quantomeno non
ha senso avere una fiducia attiva l’uno nell’altro, soprattutto
nella nostra capacità di lavorare e giocare in favore di un mondo che rinasce. Alcuni scienziati che conosco hanno la tendenza a esprimere questo amaro cinismo, anche se lavorano
sodo per fare la differenza e migliorare le condizioni di vita
delle persone e delle altre creature. Persone che si descrivono
come teorici e critici culturali o politici progressisti condividono la stessa idea. Penso che questa strana commistione tra il
tenace impegno di energie e capacità finalizzato al prosperare
multispecie da un lato e un esplicito atteggiamento disfattista
da fine dei giochi che scoraggia tutti, compresi gli studenti,
sia favorita da diversi tipi di approccio al futuro. Uno di questi sembra basarsi sull’idea che solo le cose che funzionano
sono importanti; o peggio, sull’idea che solo ciò che io e i miei
colleghi esperti facciamo per aggiustare le cose se funziona è
importante. Volendo essere più generosi, a volte gli scienziati
e gli altri pensatori che si dedicano a leggere e a studiare, gli
studiosi che rimestano le acque del pensiero e sono devoti ai
problemi che trattano, sanno troppo, e questa conoscenza è
16


 INTRODUZIONE


ingombrante. O almeno pensiamo di saperne abbastanza da
giungere alla conclusione che una vita sulla Terra capace di
includere gli esseri umani in maniera sostenibile non sia più
possibile, che l’apocalisse sia davvero vicina.
Questo atteggiamento è comprensibilissimo nel bel mezzo della sesta estinzione di massa sperimentata dal pianeta
Terra, mentre le guerre ci divorano, l’estrazione delle risorse
procede in maniera sconsiderata e miliardi di persone e altre
creature soccombono alla povertà a causa di una cosa chiamata «profitto», «potere» o «Dio». Un disfattismo da fine dei
giochi si impone nella burrasca suscitata dal sentimento profondo, e non soltanto dalla consapevolezza, che quasi sicuramente gli esseri umani diventeranno undici miliardi entro il
2100. Questo numero equivale a una crescita di nove miliardi
di persone in 150 anni – dagli anni Cinquanta al 2100 – con
delle conseguenze fortemente inique per i ricchi e i poveri –
per non parlare dell’enorme disparità di fardelli imposti alla
Terra dai ricchi rispetto ai poveri – e delle conseguenze ancora peggiori per tutti gli esseri non-umani in ogni luogo. Ci
sono molti altri esempi di realtà disperate e urgenti; le Grandi
Accelerazioni a partire dal secondo dopoguerra hanno lasciato il segno sulle rocce, nelle acque, nei cieli e su tutte le creature. C’è una sottile differenza tra riconoscere la portata e
la serietà di questi problemi e soccombere a una futuribilità
astratta, con la sua inclinazione alla disperazione suprema e
le sue politiche di estrema indifferenza.
Questo libro cerca di argomentare e praticare l’idea che,
quando si respinge questo tipo di atteggiamento rispetto al
futuro, si resta a contatto con il problema in maniera più seria
e vitale. Restare a contatto con il problema richiede la capacità di generare parentele di natura imprevista. Questo significa aprirsi a collaborazioni e combinazioni inaspettate, essere
pronti a far parte di caldi cumuli di compost. Con-diveniamo
insieme, gli uni con gli altri, oppure non diveniamo affatto. Questa semiotica materiale è sempre situata, in qualche
luogo e in nessun luogo, è interconnessa e terrena. Quando
siamo da soli, con le nostre esperienze e le nostre diverse e
17


 CHTHULUCENE


distinte capacità, rischiamo di sapere al contempo troppo e
troppo poco, e per questo soccombiamo alla disperazione o
alla speranza, e nessuna delle due genera un atteggiamento
di buon senso. Chthulucene si apre con tre lunghi capitoli.
Ciascuno traccia storie e figure per generare parentele nello
Chthulucene in modo da spezzare le catene dell’Antropocene
e del Capitalocene. A guidarci in questo primo capitolo saranno i piccioni, animali che in tutta la loro varietà terrestre
sono passati dall’essere creature dell’impero a uccelli da gara,
da spie di guerra a partner nella ricerca scientifica, da collaboratori nell’attivismo artistico in tre continenti diversi a flagello o compagnia urbana.
Con le loro umili storie i piccioni ci guidano nella pratica del «pensiero tentacolare», che è il titolo del secondo
capitolo, in cui sostengo che l’individualismo nelle sue varie forme scientifiche, politiche e filosofiche è finalmente
diventato impensabile da pensare: non è più una risorsa, né
sul piano tecnico né su qualsiasi altro piano. La simpoiesi – il
con-fare – è una parola chiave in questo capitolo, nel quale
approfondisco i doni che diversi teorici e narratori ci hanno
lasciato per permetterci di pensare un pensiero indispensabile. Ad accompagnarmi nel pensiero tentacolare sono diversi alleati e alleate che studiano scienza, antropologia e narrativa: Isabelle Stengers, Bruno Latour, Thom van Dooren,
Anna Tsing, Marilyn Strathern, Hannah Arendt, Ursula Le
Guin e altri ancora. Con il loro aiuto, illustro i tre paesaggi
temporali del libro, le tre «tempospettive»: l’Antropocene, il
Capitalocene e lo Chthulucene. In collaborazione con il polpo diurno del Pacifico (l’octopus cyanea), Medusa – l’unica
Gorgone mortale, la Signora degli Animali – ci aiuterà, alla
fine del capitolo, a definire meglio lo Chthulucene.
Il terzo capitolo, «Simpoiesi. La simbiogenesi e l’arte di
restare a contatto con il problema», dipana i fili della simpoiesi nella biologia evoluzionistica dello sviluppo e nell’attivismo artistico e scientifico dedicati a quattro luoghi problematici della Terra che sono diventati delle vere e proprie
icone: gli olobiomi della barriera corallina, la Black Mesa, al18


 INTRODUZIONE


topiano ricco di carbone nelle riserve Navajo e Hopi, e altri
siti di estrazione di combustibile fossile che hanno avuto un
impatto feroce soprattutto sulle popolazioni indigene, gli habitat forestali complessi popolati dai lemuri nel Madagascar,
e i territori e i mari circumpolari nel Nord America soggetti
a nuovi e vecchi colonialismi sotto la morsa del ghiaccio che
si sta sciogliendo rapidamente. Questo capitolo crea delle figure di filo che uniscono le energie reciproche delle biologie,
delle arti e degli attivismi in lotta per la rinascita multispecie.
Le pecore Navajo-Churro, le orchidee, le api estinte, i lemuri,
le meduse, gli antozoi, le foche e i microbi giocano un ruolo
chiave nel capitolo, insieme agli artisti, i biologi e gli attivisti
che se ne occupano. Qui e ovunque nel corso del libro, l’azione è innescata dalla creatività di coloro a cui importa restare a contatto con il problema e si attivano di conseguenza.
Non sorprende che siano le persone e le popolazioni indigene
contemporanee, in conflitto e in collaborazione con svariati
soggetti, a fare una differenza sostanziale. I biologi, a partire
dall’impagabile Lynn Margulis, hanno ispirato il pensiero e
l’espressione di questo capitolo.
«Generare parentele» – il quarto capitolo – è sia una ripresa delle tempospettive dell’Antropocene, del Capitalocene
e dello Chthulucene, sia un invito: «Generate parentele, non
bambini!». Da tempo le femministe queer antirazziste, anticolonialiste e anticapitaliste di ogni origine guidano il movimento per i diritti e per la libertà sessuale e riproduttiva,
e prestano particolare attenzione alla violenza che gli ordini sessuali e riproduttivi esercitano sulle persone povere ed
emarginate. Le femministe sono state le prime a sostenere
che la libertà sessuale e riproduttiva significa la capacità di
accompagnare i bambini – che siano i propri o quelli degli altri – verso l’età adulta in salute e in sicurezza all’interno di comunità integre. Le femministe, inoltre, sono state le uniche a
insistere sul potere e sul diritto di ogni donna, giovane o vecchia che sia, di scegliere di non avere bambini. Consapevoli di
quanto una posizione del genere imiti l’arroganza dell’imperialismo, le femministe di cui mi fido insistono sul fatto che
19


 CHTHULUCENE


la maternità non è il telos delle donne e che la libertà riproduttiva di una donna rovescia le aspettative del patriarcato e
di qualsiasi altro sistema. Il cibo, il lavoro, la casa, l’istruzione, la possibilità di viaggiare, la comunità, la pace, la gestione
del proprio corpo e delle proprie intimità, la salute, i contraccettivi accessibili e vicini alle esigenze delle donne, il diritto
all’ultima parola sul fatto che un bambino debba nascere o
meno, la gioia: questi, insieme a tanti altri, sono i diritti sessuali e riproduttivi. La loro assenza in svariate parti del mondo è sconvolgente. Per ragioni più che valide, le femministe
che conosco hanno rispedito al mittente il lessico e le politiche sul controllo della popolazione, perché spesso, e in maniera abbastanza dichiarata, questi servono più gli interessi
degli stati biopolitici anziché il benessere delle donne, giovani o anziane che siano. Non è così difficile rintracciare episodi
scandalosi nelle pratiche di controllo della popolazione. Ma
nella mia esperienza le femministe – comprese quelle attive
nella scienza e nell’antropologia culturale – non hanno voluto rapportarsi in maniera seria alla Grande Accelerazione
della popolazione umana, nel timore che facendolo potessero ricascare nel fango del razzismo, del classismo, del nazionalismo, del modernismo e dell’imperialismo.
Ma questa paura non è sufficiente. Sottovalutare l’urgenza
dell’aumento quasi inconcepibile del numero di esseri umani
sul pianeta a partire dagli anni Cinquanta rischia di far incappare queste femministe e tutti noi in qualcosa di simile a ciò
che provano alcuni cristiani quando evitano il problema del
riscaldamento globale perché affrontarlo rischia di farli avvicinare troppo al cuore della propria fede. Come prendere in
considerazione questo fenomeno è una delle domande più infuocate in cui ci si imbatte quando si è a contatto con il problema. Cos’è la libertà riproduttiva femminista e decoloniale in
un mondo multispecie pericolosamente travagliato? Non può
essere una questione soltanto umanistica, non importa quanto sia antimperialista, antirazzista, anticlassista e a favore della donna. Non può essere neanche una faccenda «futuribile»,
intenta soprattutto ad astrarre numeri e big data, trascurando
20


 INTRODUZIONE


i modi altamente stratificati e differenziati in cui le persone vivono e muoiono. Eppure l’aumento di nove miliardi di persone
in 150 anni, fino ad arrivare a undici miliardi nel 2100, se avremo fortuna, non è solo un numero e non può essere spiegato
incolpando il Capitalismo o qualsiasi altra parola inizi con una
lettera maiuscola. C’è un bisogno radicale di ragionare insieme in modo nuovo, attraverso le differenze di posizionamento
storico e con forme diverse di conoscenza ed esperienza.
Il libro si chiude con «I Bambini del Compost». È un
invito a partecipare a una fabula speculativa collettiva che
prende in esame cinque generazioni di congiunzione simbiogenica tra creature umane e farfalle monarca, lungo le
migrazioni di questi insetti tra il Messico, gli Stati Uniti e
il Canada. Queste linee migratorie tracciano delle forme di
socialità e di materialità cruciali per vivere e morire con le
creature che rischiano di scomparire, in modo che possano
invece continuare a esistere. Nella nostra fabula speculativa, le comunità del compost – intenzionate ad alimentare la
capacità di risposta a cui mi riferisco nel libro e a coltivare
modi per renderci capaci l’un l’altro –, sono apparse in tutto il
mondo nei primi anni Duemila in acque e territori devastati.
Queste comunità hanno contribuito a ridurre drasticamente il numero di esseri umani nel corso di poche centinaia di
anni mentre sviluppavano delle pratiche di giustizia ambientale multispecie in un’infinità di modi. Ogni nuova creatura
aveva almeno tre genitori umani, e la persona incinta esercitava la sua libertà riproduttiva scegliendo un simbionte animale per il neonato, una scelta che si è ramificata attraverso
le generazioni successive di tutta la specie. Le relazioni tra
la popolazione simbiogenica e gli umani disgiunti hanno assunto risvolti sorprendenti, in alcuni casi letali, ma forse le
sorprese più profonde sono emerse dai rapporti tra i vivi e i
morti, nella complessità simanimagenica, attraverso gli olobiomi della Terra.
Tanti problemi, tante parentele con cui andare avanti.


21


  1.
IL GIOCO DELLA MATASSA CON
LE SPECIE COMPAGNE
Dedicato a G. Evelyn Hutchinson (1903-91)
e Beatriz Da Costa (1974-2012).
Hutchinson, la mia tutor del dottorato, ha scritto un memoriale
biografico intitolato The Kindly Fruits of the Earth, un titolo che
abbraccia tutti i «viaggiatori affidabili» di questo capitolo.


Fig 1.1


Multispecies Cat’s Cradle. Disegno di Nasser Mufti, 2011


LA NARRAZIONE MULTISPECIE
E LE PRATICHE DI COMPAGNIA
Le figure create dai fili nel gioco della matassa sono come
storie: propongono e attivano modelli che i partecipanti possono occupare e abitare nel contesto di una Terra ferita e vulnerabile.1 Quando parlo di narrazione multispecie, parlo di
23


 CHTHULUCENE


un’attività di recupero all’interno di una storia che è piena
di morte quanto di vita, piena di finali – anche di genocidi
– quanto di inizi. Dinanzi all’eccesso di sofferenza inarrestabile e storicamente specifico che deriva dall’instaurazione di
legami tra specie compagne, non mi interessano la riconciliazione o la reintegrazione, ma molto di più le possibilità – più
modeste – di un recupero parziale che ci permetta di andare
avanti insieme. Possiamo definirlo un restare a contatto con
il problema. E così vado alla ricerca di storie reali che siano
anche fabule speculative e realismi speculativi. Sono storie
in cui agenti multispecie – invischiati in traduzioni parziali
e viziate nella differenza – fanno e disfanno modi di vivere
e di morire in sintonia con una prosperità ancora possibile,
ancora recuperabile.
L’acronimo FS sta per fantascienza, femminismo speculativo, fabula speculativa e fatto scientifico, ed evoca un
grande gioco della matassa. Partecipare al gioco della matassa equivale a trasmettere e a ricevere degli schemi, lasciando pendere dei fili, preparandosi a sbagliare, ma riuscendo
di tanto in tanto a scovare qualcosa che funziona, qualcosa
di congruo e magari bellissimo che prima non c’era; equivale a trasmettersi connessioni ricche di significato, storie rivelatorie che passano di mano in mano, dito per dito, luogo
di attaccamento dopo luogo di attaccamento, fino a creare le
condizioni per una prosperità possibile sulla Terra. Il gioco
della matassa può essere svolto da tanti soggetti allo stesso
momento, soggetti che mettono in gioco qualsiasi tipo di
arto, basta mantenere il ritmo del ricevere e del dare. Anche
la ricerca accademica e la politica sono fatte così: si svolgono tramite grovigli e zigzag che necessitano di passione e di
azione, di momenti di stasi e di mosse improvvise, di ancoraggio e di slancio.
I piccioni da gara nel Sud della California – presi nell’insieme delle loro diverse razze e provenienze, oltre che insieme ad altre creature, tecnologie e conoscenze – modellano
pratiche di vita e di morte, hanno dei modi molto fertili di
mondeggiare che per me somigliano alle figure di filo. Questo
24


 IL GIOCO DELLA MATASSA CON LE SPECIE COMPAGNE


capitolo, reso possibile da una varietà di piccioni reali e dai
loro ricchi tracciamenti, è lo schema che consente di sciogliere una serie di nodi. Le creature delle mie storie occupano uno
spazio n-dimensionale di nicchia chiamato Terrapolis. La
mia equazione integrale multipla e favolistica per Terrapolis
è allo stesso tempo una storia, una fabula speculativa e una
figura di filo valida per il mondeggiare multispecie.
Ω
∫ Terra[x]n = ∫∫∫∫ . . . ∫∫Terra(x1,x2,x3,x4, . . . ,xn,t) dx1 dx2 dx3
dx4 . . . dxndt = Terrapolis
α
x1 = materia/physis, x2 = capacità, x3 = socialità, x4 = materialità, xn = dimensioni-ancora-da-venire
(alpha) = epigenesi multispecie della biologia evoluzionistica dello sviluppo integrata nell’ecologia
Ω (omega) = recuperare il pluriverso della Terra
t = il tempo del mondeggiare, non il tempo come contenitore, tempi del passato/presente/futuro ancora da venire
aggrovigliati tra loro
Terrapolis è un’equazione integrale fittizia, una fabula speculativa.
Terrapolis è uno spazio n-dimensionale di nicchia per il
con-divenire multispecie.
Terrapolis è aperta, terrena, indeterminata e multi-temporale.
Terrapolis sta per specie compagne, cum panis, indica lo
spezzare il pane a tavola insieme: non sta per «postumano»
ma per «compost».
Terrapolis è in atto; Terrapolis lascia spazio a compagnie
impreviste.
Terrapolis è un’equazione per il guman, l’humus, il terreno; un’equazione per un’infezione rischiosa e cronica, per
epidemie di problemi promettenti, per la permacultura.
Terrapolis è il gioco SF della responso-abilità.2
Le specie compagne si impegnano nell’antica arte della
terraformazione; partecipano all’equazione FS che descrive
25


 CHTHULUCENE


Terrapolis. Dando un taglio netto una volta per tutte alla
cosmopolitica globalizzante kantiana e al mondeggiare lamentoso e carico di eccezionalismo umano di Heidegger,
Terrapolis è una parola bastarda compostata con una micorriza di radichette latine e greche e i loro simbionti. Mai povera di mondo, Terrapolis esiste nella rete FS di connessioni
che sono sempre troppe, dove la responso-abilità deve essere
compattata insieme, non nello strapiombo esistenzialista,
privo di legami e solitario, alla base dell’Uomo teorizzato
da Heidegger e dai suoi seguaci. Terrapolis è ricca di mondo e vaccinata contro il postumanesimo; è ricca di compost
e inoculata contro l’eccezionalismo umano, ed è ricca di humus: Terrapolis è pronta per una narrazione multispecie.
Terrapolis non è la dimora dell’umano inteso come Homo,
con la sua auto-immagine sempre uguale, fallica, al centro di
ogni parabola, detumescente e ritumescente, ma è una dimora per l’umano che viene trasformato d’incanto – con un gioco di prestigio della lingua proprio dell’etimologia indoeuropea – in guman, colui che lavora la terra e nella terra.3 Le mie
creature FS sono esseri che appartengono al fango più che al
cielo, ma le stelle brillano anche a Terrapolis. Qui, dove non
ci sono gli universalismi maschilisti e le loro politiche di inclusione, i guman sono di pieni di generi indeterminati, pieni
di tipologie-in-fieri e di alterità significative. I miei colleghi
esperti di linguistica e di antiche civilizzazioni mi dicono che
questo guman è adama/adamo, compostato da tutti i generi
a disposizione e capace di creare una casa-universo in cui restare a contatto con il problema. Questa Terrapolis genera parentele e rapporti FS con la cosmopolitica carnale di Isabelle
Stengers e con il mondeggiare degli scrittori di fantascienza,
come in un grande gioco della matassa.
L’antropologa sociale inglese Marilyn Strathern, che ha
scritto The Gender of the Gift basandosi sul suo lavoro etnografico negli altopiani della Papua Nuova Guinea (Mount
Hagen), mi ha insegnato che «è importante capire quali idee
usiamo per pensare altre idee».4 Strathern è un’etnografa che
si occupa di pratiche del pensiero. Per me incarna l’arte della
26


 IL GIOCO DELLA MATASSA CON LE SPECIE COMPAGNE


fabulazione speculativa femminista in chiave accademica. È
importante capire quali argomenti usiamo per pensare altri
argomenti; è importante capire quali storie raccontiamo per
raccontare altre storie; è importante capire quali nodi annodano nodi, quali pensieri pensano pensieri, quali descrizioni descrivono descrizioni, quali legami intrecciano legami.
È importante sapere quali storie creano mondi, quali mondi creano storie. Strathern parla di accettare il rischio della
contingenza incessante; concepisce l’antropologia come la
pratica conoscitiva che studia le relazioni attraverso altre relazioni, che mette le relazioni in gioco con altre relazioni, altri
mondi inaspettati. Nel 1933, Alfred North Whitehead – il matematico e filosofo del processo americano che ispira il mio
mondeggiare – ha scritto Avventure di idee.5 La categoria FS
parla proprio di queste avventure. Isabelle Stengers, una chimica allieva di Whitehead e di Gilles Deleuze, una pensatrice
radicale in fatto di materialità nella scienza, oltre che una filosofa femminista ribelle, mi offre un’abbondanza di «pensiero speculativo». Grazie a Isabelle Stengers, capiamo che non
possiamo denunciare il mondo in nome di un mondo ideale.
Con lo stesso spirito dell’anarchismo comunitario femminista
e della filosofia di Whitehead, Stengers sostiene che le decisioni devono avvenire in presenza di coloro che ne patiranno
le conseguenze. Ecco cosa intende per cosmopolitica.6
Nella mia scrittura e nella mia ricerca, la categoria FS si trasforma in una fabula speculativa e in un gioco della matassa,
fatto di trasmissioni e restituzioni. Staffette, figure formate dai
fili, schemi che vanno avanti e indietro, dare e ricevere, creare
modelli, reggere la figura di filo non richiesta tra le mani, la responso-abilità: ecco cosa intendo quando parlo di restare a contatto con il problema nei mondi multispecie. Con-divenire – non
divenire e basta – è il nome del gioco. Con-divenire è il modo in
cui, nei termini di Vinciane Despret, i compagni si rendono capaci a vicenda.7 Compagni di gioco ontologicamente eterogenei
diventano chi sono e quello che sono in questo mondeggiare
material-semiotico relazionale. Nature, culture, soggetti e oggetti non pre-esistono ai loro mondeggiamenti intrecciati.
27


 CHTHULUCENE


Le specie compagne non fanno che con-divenire, incessantemente. Ed è proprio la categoria di specie compagne
ad aiutarmi a rifiutare l’eccezionalismo umano senza ricorrere al postumanesimo. Le specie compagne partecipano al
gioco della matassa in cui chi deve essere nel mondo e del
mondo viene costituito nell’intra-azione e nell’inter-azione.8 I partner non esistono prima dei nodi; le specie di ogni
tipo sono conseguenza delle connessioni terrene che danno
forma ai soggetti e agli oggetti. Nei mondi umano-animali,
le specie compagne sono esseri ordinari che si incontrano a
casa, in laboratorio, sul campo, allo zoo, nel parco, in un veicolo, in ufficio, in prigione, in un ranch, in un’arena, in un
villaggio, in un ospedale per pazienti umani, in una foresta,
in un mattatoio, in un estuario, in una clinica veterinaria, al
lago, allo stadio, in una fattoria, in una riserva protetta, in
una fattoria, in un canyon oceanico, nelle strade di città, in
fabbrica, e altrove.
Pur essendo uno dei passatempi più antichi dell’umanità,
il gioco della matassa non è lo stesso ovunque. Come per tutti
i figli delle storie imperiali e coloniali, per me – per noi – è
necessario reimparare a coniugare i mondi attraverso connessioni parziali e non ricorrendo a universali e a particolari. Nel
tardo Ottocento e nel primo Novecento, gli etnologi europei
ed euroamericani hanno raccolto le prove di giochi simili a
quello della matassa in tutto il mondo. Questi viaggiatori destinati a fondare la disciplina rimasero sorpresi dal fatto che
quando mostravano le figure di filo che avevano imparato a
fare da bambini nei loro paesi di origine, i loro ospiti ne avevano già familiarità, e spesso ne conoscevano tante varianti. I
giochi della matassa erano arrivati tardi in Europa, probabilmente tramite le rotte commerciali con l’Asia. Tutte le favole e
i desideri epistemologici di questa fase della storia dell’antropologia comparata hanno preso vita dalle somiglianze e dalle differenze – con le loro diffusioni culturali o, indecidibilmente, invenzioni autonome – messe insieme da sequenze di
mani e cervello, di azione e pensiero, nelle trasmissioni degli
schemi dei giochi della matassa «nativi» e «occidentali».9 In
28


 IL GIOCO DELLA MATASSA CON LE SPECIE COMPAGNE


una tensione comparativa, le figure di filo disegnate in questi
giochi erano al contempo le stesse e completamente diverse.
FS è un gioco pericoloso in cui si mondeggia e si storieggia,
un gioco che ci fa restare a contatto con il problema.


Fig 1.2


Ma’ii Ats’áá’ Yílwoí (Coyote che corrono in direzioni opposte). Fotografia di Donna Haraway.


La fig. 1.2 mostra le mani del divulgatore scientifico e produttore radiofonico di programmi di storia naturale Rusten
Hogness,10 intento ad apprendere un gioco della matassa
Navajo chiamato Ma’ii Ats’áá’ Yílwoí («Coyote che corrono in
direzioni opposte»). Il coyote è il trickster che sparge costantemente la polvere del disordine nelle figure a stella formate dal Dio Fuoco, dettando gli schemi delle performance di
disordine e ordine che fanno il mondo, performance niente
affatto innocenti che modellano le esistenze delle creature
terrestri. In lingua Navajo, i giochi della matassa si chiama29


 CHTHULUCENE


no na’atl’o’. I giochi della matassa Navajo riappariranno nella
mia narrazione multispecie quando si parlerà della pecora
Navajo-Churro e delle donne e degli uomini che hanno intrecciato e ancora intrecciano l’esistenza con queste pecore
e a partire da loro. Ma questi giochi servono anche in questo
capitolo, per ragionare insieme ai piccioni di Los Angeles e di
altri luoghi. Il cat’s cradle, il jeux de ficelle e il ripiglino comunemente conosciuti non sono abbastanza; i nodi si devono
ramificare e tornare indietro nei tanti luoghi di attaccamento
a Terrapolis. I giochi della matassa Navajo sono una forma
di «intreccio continuo», una pratica per raccontare le storie
delle costellazioni, della nascita del Popolo, dei Diné.11
Queste figure di filo sono pratiche di pensiero e di creazione, pratiche pedagogiche e performance cosmologiche.
Alcuni pensatori Navajo descrivono il gioco della matassa come
un tipo di produzione di schemi utile a ripristinare la hózhó,
termine che si può tradurre in maniera imperfetta come «armonia», «bellezza», «ordine» e «relazioni corrette del mondo»,
incluse le relazioni corrette tra umani e non-umani. Non nel
mondo ma del mondo: la differenza cruciale tra queste due
preposizioni è ciò che mi spinge a intrecciare le figure di filo
Navajo che emergono dal na’atl’o’ nella rete del mondeggiare
FS. I mondi FS non sono contenitori; sono pratiche di modellamento, co-creazioni rischiose, fabule speculative. Nella
FS a Terrapolis il recupero si connette in parte alla hózhó.
È importante capire con quali idee pensiamo altre idee; il
mio pensare o fare cat’s cradle con il na’atl’o’ non è un gesto
universale innocente, ma una proposta rischiosa nella contingenza storica e relazionale inarrestabile. E in queste contingenze ci sono anche tante storie di conquista, resistenza,
recupero e rinascita. Raccontare delle storie insieme a creature storicamente situate comporta i rischi e le gioie di comporre una cosmpolitica più vivibile.
I piccioni saranno le mie prime guide. Cittadini di
Terrapolis, i piccioni appartengono a una specie sociale opportunista che può vivere, e di fatto vive, in una miriade di
luoghi e tempi. Estremamente diversificati, i piccioni occu30


 IL GIOCO DELLA MATASSA CON LE SPECIE COMPAGNE


pano tante categorie in tante lingue – categorie che in inglese
si suddividono essenzialmente tra mondo selvatico e mondo
domestico – ma queste opposizioni non sono universali, neanche nel cosiddetto Occidente. Le specificità varie e proliferanti dei piccioni sono sconvolgenti. Co-addomesticati con il
loro popolo, queste creature altro-dall’umano alimentano un
tipo di problema per me molto importante. I piccioni vantano una lunga tradizione nel con-divenire insieme agli esseri
umani. Questi uccelli pongono il loro popolo di fronte ai nodi
della classe, del genere sessuale, della razza, della nazione,
della colonia e della post-colonia, recuperando – forse – un
po’ di terra-ancora-da-venire.
I piccioni sono anche «creature dell’impero», animali
che hanno accompagnato i colonizzatori e i conquistatori europei in tutto il mondo, compresi luoghi in cui altre varietà
della loro specie si erano già stabilite e radicate, trasformando le ecologie e le politiche di alcuni contesti locali in modi
che ancora si ramificano attraverso la carne multispecie e i
paesaggi contestati.12 Non sempre colonizzatori, i piccioni
appartengono a generi e razze native di molti luoghi, in infinite configurazioni di vita e di morte. Dopo aver costruito
economie e vite naturalculturali per migliaia di anni, queste
creature sono tristemente note anche per i danni ecologici
e per lo sconquassamento biosociale che arrecano all’ambiente. Sono parenti molto cari e bestie disprezzate, uccelli
da salvare e contro i quali imprecare, esseri dotati di diritti e
componenti della macchina-animale; sono una fonte di cibo,
ma anche di compagnia, obiettivo di sterminio ma anche di
operazioni di allevamento e riproduzione biotecnologica,
compagni di gioco e di lavoro ma anche portatori di malattie,
soggetti e oggetti contesi dal «progresso moderno» e la «tradizione retrograda». A parte questo, le famiglie13 di piccioni
variano tantissimo e ce n’è una più o meno per ogni luogo
della Terra.
Dopo essere con-divenuti insieme agli esseri umani per
migliaia di anni, i piccioni domestici (Columbia livia domestica) si sono sviluppati a partire da alcuni uccelli origi31


 CHTHULUCENE


nari dell’Europa occidentale e meridionale, del Nord Africa
e dell’Asia occidentale e meridionale. I colombi sassaioli
sono arrivati nelle Americhe con gli europei, giungendo in
Nordamerica attraverso Port Royal in Nuova Scozia nel 1606.
Ovunque siano andati, questi piccioni cosmopoliti hanno occupato le città con entusiasmo, suscitando nelle persone una
quantità smodata di amore e odio. Definiti «ratti con le ali»,
i piccioni selvatici sono oggetto di vituperio e di sterminio,
ma possono diventare anche degli opportunisti e adorati animali da compagnia, che in tutto il mondo vengono sfamati
e accuditi. I piccioni viaggiatori hanno lavorato come spie
portatrici di messaggi, uccelli da gara, volatili di prestigio da
mostrare alle fiere e ai mercati degli uccelli; sono stati cibo
per le famiglie di estrazione operaia, cavie di test psicologici,
interlocutori di Darwin sul potere della selezione artificiale e
tanto altro ancora. I piccioni selvatici sono il cibo preferito di
rapaci urbani come il falco pellegrino, il quale – dopo essersi
ripreso da quello che è stato quasi uno sterminio completo
della sua specie per colpa dei gusci d’uovo assottigliati dal
DDT – ha iniziato a vivere e a prosperare sui ponti e i cornicioni dei grattacieli cittadini.
I piccioni sono agenti competenti – nel duplice senso di
attori e delegati – che si rendono capaci e rendono capaci gli
umani di pratiche cognitive, ecologiche, comportamentali e
sociali specifiche. Il loro mondeggiare è espansivo, e i giochi
FS elencati in questo capitolo comprendono solo una minima parte dei fili legati da e a questi uccelli.14 La mia FS traccia
progetti modesti e audaci, contemporanei, rischiosi e finalizzati al recupero, in cui le persone e gli animali si uniscono
in intrecci innovativi che potrebbero renderli capaci di una
prosperità compiuta, attuale e da venire. Le collaborazioni
tra persone – e popoli – diversamente situate sono cruciali
quanto le collaborazioni tra umani e animali che le rendono
possibili. I piccioni ci trasportano in volo non dentro alle collaborazioni in generale, ma dentro attraversamenti specifici,
da mondi familiari a mondi sconosciuti e scomodi, per intessere qualcosa che rischia di disfarsi ma che potrebbe anche
32


 IL GIOCO DELLA MATASSA CON LE SPECIE COMPAGNE


alimentare la possibilità di vivere e morire nella bellezza nella nicchia dello spazio n-dimensionale di Terrapolis. La mia
speranza è che questi intrecci propongano dei modelli promettenti per la responso-abilità multispecie all’interno del
problema in corso.
I PICCIONI VIAGGIATORI DELLA CALIFORNIA
E IL LORO POPOLO: ARTI COLLABORATIVE
PER LA PROSPERITÀ TERRENA
Con-divenire; Rendere capaci
Le capacità dei piccioni colpiscono e sorprendono gli esseri
umani, che spesso si dimenticano quanto loro stessi vengano
resi capaci dalle cose e insieme alle cose, così come da altri
esseri umani e insieme ad altri esseri umani. Nel modellare
le responso-abilità, le cose e gli esseri viventi possono trovarsi sia all’interno che all’esterno di corpi umani e non-umani,
in diverse in diverse scale temporali e spaziali. Tutte insieme
queste parti in gioco evocano, scatenano e richiamano ciò
che esiste e chi esiste. Il con-divenire e il rendere-capaci producono lo spazio di nicchia n-dimensionale e i suoi abitanti.
Il risultato di questo agire viene spesso chiamato natura.
Le nature dei piccioni che emergono da queste co-produzioni
sono importanti per la mia storia FS.
I piccioni liberati in posti sconosciuti ritrovano la strada di casa anche a migliaia di chilometri di distanza, persino
nei giorni nuvolosi.15 I piccioni hanno il senso della mappa e
dell’orientamento, e questo li ha resi cari agli allevatori che li
fanno gareggiare per sport, agli scienziati che ne studiano la
capacità di navigazione dal punto di vista della neurobiologia
comportamentale, alle spie che vogliono mandare messaggi
in territorio nemico e agli scrittori di gialli, che hanno spesso
contato su un bravo piccione per trasportare segreti.16 Quasi
sempre uomini o ragazzi, gli appassionati di gare tra piccioni
in giro per il mondo – forse i luoghi in cui questo sport è più
popolare sono i tetti di città come Il Cairo e Istanbul e i quar33


 CHTHULUCENE


tieri abitati da immigrati musulmani in città europee come
Berlino – ricorrono ad accoppiamenti selettivi e allevano minuziosamente i loro talentuosi uccelli affinché si specializzino in un rapido (oltre che preciso) ritorno a casa da qualsiasi
punto in cui verranno liberati. Anche i piccioni selvatici sono
molto competenti quando si tratta di tornare a casa.


Fig 1.3


Bird Man of the Mission, murales raffigurante Lone Star
Swan, un senza fissa dimora affetto da malattia mentale, insieme a dei piccioni urbani che gli sono stati amici e
compagni nelle strade del Mission District di San Francisco.
Dipinto da Daniel Dohery nel 2006 grazie all’aiuto del
Clarion Alley Mural Project, è stato pesantemente sovrascritto e definitivamente coperto nel 2013. Scritta per lo
Street Art SF Team da Jane Bregman e postata il 7 ottobre
2014, la storia di The Bird Man of the Mission è nel sito
dello Street Art SF. Fotografia di James Clifford, ©2009.


I piccioni utilizzano dei luoghi di riferimento familiari per
farsi strada e sono molto bravi a riconoscere e distinguere gli
oggetti e le masse sotto di loro durante il volo. Nel Project Sea
Hunt negli anni Settanta e Ottanta, la Guardia Costiera ame34


 IL GIOCO DELLA MATASSA CON LE SPECIE COMPAGNE


ricana decise di collaborare con i piccioni, che erano più bravi
degli esseri umani a identificare uomini ed equipaggiamento
nelle acque aperte.17 I piccioni erano accurati il 93 percento
delle volte, mentre la precisione umana in circostanze simili
si attestava al 38 percento. I piccioni si appollaiavano in una
bolla trasparente che faceva da osservatorio nel sottopancia
dell’elicottero, dove beccavano su dei tasti per indicare i loro
ritrovamenti. Quando lavoravano con delle persone invece
che da soli, i piccioni erano accurati quasi al 100 percento.
Chiaramente i piccioni e il personale della Guardia Costiera
avevano dovuto imparare a comunicare tra loro, e i piccioni
avevano dovuto capire cosa interessava vedere agli umani.
Anche se in maniera diversa, le persone e i gli uccelli hanno
inventato dei metodi tecnici e pedagogici per rendersi capaci
a vicenda, all’interno di una problematica che era nuova per
tutti. Ma quei piccioni non sono mai arrivati a salvare le vittime di veri naufragi, dato che nel 1983, dopo che due elicotteri
sono precipitati e il denaro federale per la ricerca è venuto
meno, il progetto è stato chiuso.
Non ci sono molte creature altro-dall’umano in grado di
persuadere gli scettici sulla capacità degli animali di riconoscersi in uno specchio, un talento che è diventato evidente
agli scienziati quando i piccioni hanno eseguito alcune azioni come beccare delle macchie di pittura o altri segni sul proprio corpo visibili solo allo specchio. I piccioni condividono
questa capacità con i bambini che hanno più di due anni, i
macachi bunder, gli scimpanzé, le gazze ladre, i delfini e gli
elefanti.18 Il cosiddetto auto-riconoscimento ha un peso molto importante nella psicologia e nella filosofia di ispirazione
occidentale, discipline sedotte dall’individualismo nella teoria come nel metodo. Escogitare dei test per mostrare chi è
capace di farlo e chi no è una specie di sport epistemologico
da competizione. I piccioni hanno superato il loro primo test
dello specchio nei laboratori di B.F. Skinner nel 1981.19 Nel
2008 Science News ha riportato che, stando a dei ricercatori
della Keio University, anche se con dei ritardi dai cinque ai
sette secondi, i piccioni erano più bravi a riconoscersi rispet35


 CHTHULUCENE


to ai bambini di tre anni, sia allo specchio che nelle immagini
video.20 I piccioni riescono a distinguere molto bene anche
le persone in fotografia e, nel laboratorio di Comparative
Cognitive Neuroscience alla Keio University coordinato dal
Professor Shigeru Watanabe, sono stati capaci di riconoscere i
quadri di Monet e di Picasso, e persino di distinguere i diversi
stili e le diverse scuole di dipinti che non avevano mai visto.21
Sarebbe un errore iniziare a usare argomentazioni prevedibili come: «La cognizione del mio cervello-uccello è superiore o
pari alla cognizione del tuo cervello-scimmia». Quel che succede è ben più interessante e carico di conseguenze, al fine
di guarire insieme, di prenderci cura l’uno dell’altro nella somiglianza e nella differenza. I piccioni, le persone e la ricerca
hanno fatto gruppo per rendersi capaci di qualcosa di nuovo
nel mondo delle relazioni multispecie.
In alcuni contesti dimostrare di essere in grado di autoriconoscersi è positivo, ma è altrettanto importante essere capaci di riconoscere altri piccioni e altri esseri in modi
utili alla vita che queste creature andranno a condurre, che
sia nelle piccionaie o nelle piazze urbane. Gli scienziati conducono ricerche molto interessanti su questo tema, ma qui
voglio sintonizzarmi sui saggi di Tanya Berokoff apparsi in
rete sul Racing Pigeon Post. Insegnante di comunicazione
orale e da sempre vicina agli animali, Berokoff fa parte del
Palomar Racing Pigeon Club in California con suo marito, John Berokoff, che fa gareggiare i volatili soprattutto in
compagnia di altri uomini. Traendo ispirazione dalle sue
conoscenze di scienze sociali e cultura popolare americana, Tanya Berokoff si rifà esplicitamente allo psicologo John
Bowlby e alla sua teoria dell’attaccamento, oltre che al testo
di Tina Turner «What’s Love Got to Do with It?», per parlare
di come i colombofili assistono i piccioni nell’allevare i loro
piccoli, in modo che questi si sentano competenti e sicuri
mentre crescono e possano diventare uccelli calmi, sicuri di
sé, affidabili, socialmente competenti e capaci di ritrovare la
strada di casa durante le gare.22 Berokoff descrive l’obbligo
da parte degli umani che lavorano con i piccioni di metter36


 IL GIOCO DELLA MATASSA CON LE SPECIE COMPAGNE


si al loro posto per capire il modo in cui questi uccelli fanno esperienza del mondo e le loro pratiche sociali. L’idioma
che Berokoff usa per questa conoscenza è l’amore, che può
includere anche l’amore strumentale. I protagonisti sono
sia i piccioni che le persone, in rapporti intra- e inter-specie. Tanya Berokoff descrive nel dettaglio i gesti e le posture
che i piccioni assumono nell’interazione reciproca, il tempo
che trascorrono insieme e quello che fanno per occuparlo. In
conclusione: «I nostri piccioni si impegnano a mostrare un
amore agapico l’uno verso l’altro… I nostri piccioni praticano
l’amore vero». Per lei, «praticare l’amore vero» non riguarda
«il bisogno emotivo di innamorarsi, ma quello di essere amati
sinceramente da un’altra persona».23 Andare incontro a questo bisogno dei loro amici colombofili è proprio quello che
sembrano fare questi piccioni, dice Berokoff, e i colombofili
devono essere capaci di reciprocità. Berokoff ricorre alla teoria dell’attaccamento di Bowlby in dettaglio per descrivere
i bisogni dei giovani piccioni mentre maturano insieme ad
altri piccioni e a esseri umani responso-abili. Il contesto che
descrive non è sempre roseo. Nei suoi post si parla di episodi di bullismo tra piccioni, dell’impegno vessante delle gare
sia per i piccioni sia per i colombofili, della competizione per
ottenere amore e attenzione, e spuntano anche delle ricette
su come cucinare questi uccelli. Non voglio dire che questo
discorso o questo sport siano innocenti, ma che delineano un
contesto di grande complessità relazionale, una pratica FS vigorosa e multispecie.
PIGEONBLOG
Il recupero e il restare a contatto con il problema sono i temi
della mia pratica FS. È fin troppo possibile affrontare tali
questioni analizzando la brutalità umana verso i piccioni,
o il danno che questi uccelli procurano alle altre specie o
alle strutture costruite dagli umani. Invece voglio prendere
in considerazione gli effetti collaterali dell’inquinamento
aereo urbano che determinano diversi tassi di malattia e di
mortalità umana (e di mortalità dell’altro-dall’umano, che
37


 CHTHULUCENE


però non viene stimata), spesso distribuite in base all’etnia
e alla classe sociale. I piccioni lavoratori saranno nostri compagni in progetti di giustizia ambientale in California volti a
recuperare i quartieri degradati e le relazioni sociali locali.
Resteremo a contatto con il problema grazie a un progetto
di attivismo artistico chiamato PigeonBlog. Si tratta di un’iniziativa dell’artista e ricercatrice Beatriz Da Costa realizzata con i suoi studenti Cina Hazegh e Kevin Ponto: insieme
hanno intrecciato degli schemi FS con tanti umani, animali
e co-modellatori cyborg.
Nell’agosto del 2006, i piccioni hanno preso parte a tre
esperimenti sociali pubblici che mettevano insieme le tecnologie della comunicazione, la popolazione cittadina e gli uccelli coinvolti nelle gare urbane. Una volta i piccioni hanno volato all’interno di un seminario di Teoria Critica Sperimentale
all’Università della California di Irvine, e due volte durante il festival Seven Days of Art and Interconnectivity della
Inter-Society for Electronic Arts a San Jose, in California.24
PigeonBlog ha dovuto fare affidamento sulla collaborazione
allargata tra «piccioni viaggiatori, artisti, ingegneri e colombofili coinvolti in un’iniziativa popolare mirata ad acquisire
dati scientifici al fine di raccogliere e distribuire informazioni sulla qualità dell’aria».25 In tutto il mondo, i piccioni da gara
non sono estranei ad alleanze con persone appartenenti alle
classi lavoratrici, che danno vita a rapporti basati sulla pratica
di sport maschili competitivi e un profondo affetto inter-specie;
inoltre, le competenze storiche dei piccioni nelle reti di sorveglianza e di comunicazione sono molto antiche e importanti. I
piccioni sono stati veri e propri lavoratori e hanno preso parte
a ricerche di laboratorio in psicologia e ornitologia per molti
decenni. Ma prima di PigeonBlog, i piccioni viaggiatori che
partecipavano alle competizioni non erano mai stati invitati a
condividere tutta la loro eredità con un altro tipo di soggetto:
gli artisti attivisti. Il progetto di Da Costa mirava a unire l’elettronica esperta, economica e fai-da-te con la citizen science
e l’arte e la conoscenza co-prodotta interspecie, «alla ricerca
di un’azione di resistenza».26 I dati sarebbero serviti a provoca38


 IL GIOCO DELLA MATASSA CON LE SPECIE COMPAGNE


re, motivare, amplificare, ispirare e illustrare, non a sostituire
o scavalcare la scienza e il monitoraggio dell’inquinamento
dell’aria realizzato in maniera professionale. Erano dati prodotti per generare ulteriori azioni immaginative e consapevoli in tanti ambiti di pratica. Da Costa non voleva diventare una
scienziata dell’inquinamento dell’aria, ma far esplodere forme di collaborazione in un ambito diverso: l’arte multispecie
al servizio di mondi terreni che hanno bisogno – e sono capaci
– di attività di recupero attraverso le differenze.
L’inquinamento dell’aria nel Sud della California è quasi
leggendario, soprattutto nella contea di Los Angeles, e il suo
impatto sulla salute delle persone e delle creature è brutale
soprattutto in prossimità di autostrade, centrali elettriche e
raffinerie. Questi siti spesso si raggruppano all’interno e accanto a quartieri abitati dalla classe lavoratrice, da persone
di colore e immigrati, categorie quasi sempre sovrapponibili. I servizi di monitoraggio dell’inquinamento dell’aria predisposti ufficialmente dal governo nel Sud della California
sono collocati in punti fissi lontani dalle aree ad alta densità
di traffico e dalle fonti di inquinamento note, ad altezze più
elevate rispetto alle zone in cui le persone e tante piante e
animali vivono e respirano. Ogni strumento di rilevamento
costa migliaia di dollari e può misurare solo i gas nelle immediate vicinanze, affidandosi a vari modelli per estrapolare
dati dal bacino d’aria. Piccioni da gara opportunamente attrezzati possono recuperare dati sull’inquinamento dell’aria
in tempo reale e in maniera continua, spostandosi tanto ad
altezze non accessibili agli strumenti ufficiali quanto a terra,
nei punti in cui vengono liberati per i loro viaggi. Questi dati
possono essere trasmessi in streaming in tempo reale. Cosa
ha reso possibile la collaborazione di questi uccelli e delle
persone che se ne occupavano, e che tipo di cura e di responso-abilità ha potuto evocare una collaborazione del genere?
Chi ha reso capace chi, e di cosa?
Da Costa ha spiegato come funzionava l’equipaggiamento dei piccioni: «Lo “zainetto” del piccione sviluppato
per questo progetto consisteva in un’unità GPS (latitudine,
39


 CHTHULUCENE


longitudine, altitudine)/GSM (rete cellulare basata su stazioni radio base) e le antenne corrispondenti, un doppio rilevatore dell’inquinamento CO/NOx semovente, un rilevatore
della temperatura, un’interfaccia data da una scheda SIM
(Subscriber Identity Module), un microcontrollore e delle componenti elettroniche standard. Con questo design,
di fatto abbiamo sviluppato una specie di piattaforma SMS
aperta e attiva tramite i cellulari, pronta a essere ricostruita e
riutilizzata da chiunque fosse interessato a farlo».27 Gli ingegneri-artisti-ricercatori ci hanno messo circa tre mesi a escogitare questa tecnologia di base, ma rendere lo «zainetto»
piccolo, comodo e abbastanza sicuro affinché i piccioni potessero metterselo addosso ha richiesto quasi un anno, speso
a costruire una fiducia multispecie diretta e le conoscenze
necessarie per unire gli uccelli, la tecnologia e le persone.
Nessuno voleva vedere un piccione viaggiatore sovraccarico
aggredito in aria da un falcone opportunista che non faceva
parte del progetto! Nessuno, soprattutto tutti gli uomini che
allevavano, amavano e si prendevano cura dei piccioni viaggiatori da gara, avrebbe tollerato che i piccioni fossero ansiosi, infelici e appesantiti dalla coercizione del lavoro. Gli artisti-ricercatori e i colombofili si sono dovuti rendere capaci
di una fiducia reciproca, in modo da potersi rivolgere ai piccioni per ottenere le loro capacità e le loro sicurezze. Questo
è equivalso a molte sessioni di prova e di bilanciamento
nelle colombaie e a tanto apprendimento condiviso con un
colombofilo esperto e generoso come Bob Matsuyama – che
era anche insegnante di Scienze alle scuole medie – e con
i suoi volatili talentuosi e disciplinati. I piccioni non erano
delle SIM card: erano dei co-produttori viventi. Gli artisti-ricercatori e i piccioni hanno dovuto imparare a interagire e
ad allenarsi insieme sotto la guida dei colombofili, pronti a
fare da mentori. Tutti i giocatori in ballo si sono resi capaci
a vicenda, sono «con-divenuti» l’uno con l’altro in una fabula speculativa. Dopo molti tentativi e voli di prova, questa
squadra multispecie è riuscita a disegnare delle figure di filo
nell’aria a partire da tracce elettroniche.28
40


 IL GIOCO DELLA MATASSA CON LE SPECIE COMPAGNE


La performance del 2006 e il sito PigeonBlog hanno ottenuto molta attenzione e reazioni da parte della stampa.
Da Costa ha raccontato che un ingegnere del Texas l’ha contattata per invitarla a partecipare a un bando per una borsa di studio della US Defense Advanced Research Projects
Agency: l’idea era quella di sviluppare piccoli veicoli di sorveglianza aerea, progettati a partire dall’aerodinamica degli
uccelli. Magari fosse stato solo uno scherzo! Ma l’uso militare di animali altro-dagli-umani come armi e come spie va
avanti da sempre, è semplicemente diventato più raffinato
e «tecnologico» nel XXI secolo.29 Con tutt’altro spirito, la
PETA – People for the Ethical Treatment of Animals – ha
cercato di far chiudere PigeonBlog per maltrattamento degli
animali.
La PETA ha rilasciato una dichiarazione pubblica accusando l’amministrazione dell’Università della California di
Irvine – dove Da Costa insegnava – invitandola ad agire. La
ragione alla base di tale dichiarazione era affascinante: l’uso di animali non umani da parte di PigeonBlog non era giustificato poiché non era finalizzato a condurre esperimenti
con un presupposto scientifico, ai quali la PETA talvolta si
oppone ma in misura minore perché almeno hanno una ragione funzionale e teleologica (curare le malattie, mappare
il genoma umano). L’arte era triviale, era solo un gioco rispetto all’importanza dell’espansione dei soggetti di diritto
o del progresso scientifico. Ma Da Costa ha preso molto sul
serio le domande relative alla cosmopolitica e alla semiotica
materiale della collaborazione con gli animali nell’arte, nella politica o nella scienza. Chi rende chi capace di cosa, e a
quale prezzo, stabilito da chi? E si è anche chiesta: «Il lavoro
umano-animale in quanto parte di un’azione politica [e artistica] è meno legittimo dello stesso tipo di attività quando
questa viene inserita in un contesto scientifico?».30 Forse è
soprattutto nella dimensione del gioco, fuori dai dettami della teleologia, delle categorie fisse e della funzionalità, che si
recupera davvero qualcosa e che il mondeggiare è possibile.
La premessa di ogni FS è questa.
41


 CHTHULUCENE


Fig 1.4


La squadra di PigeonBlog, composta da esseri umani, piccioni e tecnologie elettroniche. Fotografia di
Deborah Forster per PigeonBlog. Per gentile concessione di Robert Niediffer, esecutore del lascito artistico
di Beatriz Da Costa


Ben prima che la PETA si accorgesse della ricerca artistica di
Da Costa, la paura dei colombofili per le controversie generate dalle gare dei piccioni viaggiatori e per gli attacchi che alcuni rappresentanti (anche se non tutti) dei movimenti per la
tutela dei diritti degli animali potevano avanzare verso molte
relazioni umano-animali sia di gioco sia di lavoro – incluso
il con-divenire insieme ai piccioni in uno sport competitivo
– ha rischiato di stroncare PigeonBlog ancor prima della sua
nascita.31 Nelle fasi preliminari del suo progetto, Da Costa ha
42


 IL GIOCO DELLA MATASSA CON LE SPECIE COMPAGNE


contattato l’American Racing Pigeon Union nello sforzo di
incontrare dei colombofili per capire se volevano partecipare
all’iniziativa insieme ai loro piccioni. La prima persona con
cui è entrata in contatto era interessata, ma temeva sinceramente i movimenti animalisti e le loro strategie. Così le ha
suggerito di contattare Bob Matsuyama, che ha partecipato
attivamente al progetto e ha anche aiutato gli artisti ricercatori a incontrare dei colombofili a San Jose, ricambiando la
fiducia ricevuta. Quando PigeonBlog ha chiuso, l’American
Racing Pigeon Union ha consegnato a Da Costa una certificazione ufficiale in segno di apprezzamento per il suo lavoro
nei confronti degli uccelli e degli umani che li curano, e per
aver mostrato a un pubblico più ampio le conquiste e le capacità dei piccioni viaggiatori.
PigeonBlog ha molti fan, anche tra gli attivisti ambientali, ma è stata una reazione in particolare a far capire a Da
Costa che i piccioni viaggiatori della California avevano fatto un buon volo, inaugurando qualcosa di promettente nel
mondo interspecie. Il laboratorio di ornitologia della Cornell
University ha chiesto a Da Costa di far parte del comitato per
gli «Urban Bird Gardens», un’iniziativa di citizen science promossa dall’università. I dati raccolti dalla popolazione, dagli
anziani a passeggio fino ai bambini che andavano a scuola,
potevano diventare, e sono diventati, parte di una banca
dati che metteva insieme la ricerca universitaria con i sentimenti e le richieste dei cittadini. E poi pensiamo a un’altra
iniziativa di scienza dal basso sempre legata alla Cornell, il
Project PigeonWatch, che monitora le differenze di colore da
regione a regione tra popolazioni diverse di piccioni selvatici.
Uno dei progetti di PigeonWatch si svolge a Washington DC,
coinvolgendo scolaresche della città nell’osservazione e nella
classificazione dei piccioni urbani. Succedono tante cose di
questo tipo a Terrapolis. I ragazzini cresciuti città – in gran
parte appartenenti a minoranze – iniziano a capire che questi
uccelli disprezzati hanno un valore e sono abitanti interessanti dello spazio urbano, sono uccelli che meritano considerazione. Né i ragazzini né i piccioni sono «fauna selvatica»
43


 CHTHULUCENE


urbana; entrambi sono soggetti e oggetti civici che intra-agiscono. Ma non posso dimenticare il fatto che questi piccioni
e questi bambini neri che vivono a Washington DC si portano
dietro lo stigma e il marchio di un’iconografia razzista americana che li vuole indisciplinati, sporchi, fuori posto, selvaggi. I bambini passano dal considerare i piccioni «ratti con le
ali» al considerarli uccelli socievoli con una vita e una morte.
I bambini subiscono una trasmutazione: da disturbatori di
volatili, e a volte anche vandali che ne abusano fisicamente,
diventano osservatori astuti e sodali con esseri che non avevano ancora imparato a vedere e rispettare. I bambini a scuola diventano responso-abili. Forse, dato che i piccioni hanno
una lunga tradizione di relazioni cognitive e affettive con le
persone, anche loro hanno guardato i bambini a loro volta, o
quantomeno per una volta non sono stati disturbati. So che
questo episodio è solo una storia, un invito quanto una conquista, ma i margini di recupero tra categorie disprezzate e
transpecie di abitanti della città meritano di essere ampliati,
non ridotti.32
Scrivendo di un altro progetto artistico basato sulla collaborazione tra i piccioni viaggiatori e la loro comunità di
persone dinanzi al pericolo di estinzione dei colombofili,
Vinciane Despret si è chiesta cosa commemorasse la piccionaia disegnata dall’artista Matali Crasset a Chaudry in
Francia nel 2003:
Ma senza la presenza di chi ama i piccioni (i colombofili), senza la conoscenza e il know how di uomini e uccelli, senza la
selezione, l’apprendimento e la trasmissione di pratiche, ci
resterebbero solo dei piccioni: non dei piccioni viaggiatori,
e neanche dei viaggiatori. Quello che si commemora, allora,
non è solo l’animale, non è solo la pratica, ma l’attivazione di
due «con-divenire» che sono inscritti esplicitamente nell’origine del progetto. In altre parole, a venire alla luce sono le
relazioni tramite le quali i piccioni trasformano gli uomini
in abili colombofili e le relazioni attraverso cui i colombofili
trasformano i piccioni in viaggiatori affidabili. Ecco cosa vie44


 IL GIOCO DELLA MATASSA CON LE SPECIE COMPAGNE


ne commemorato in questo lavoro. Si propone di creare un
ricordo, nel senso di prolungare una conquista ottenuta nel
presente. È una sorta di «ritornello».33


Ri-membrare, com-memorare, significa riprendere, rivivere,
riguadagnare, recuperare attivamente. Devote al mondeggiare multispecie FS del con-divenire, Da Costa e Despret
appartengono a specie compagne. Ricordano, attraggono
e prolungano nel presente concreto ciò che rischierebbe di
sparire senza la reciprocità attiva degli attori coinvolti. I piccioni viaggiatori, quelli da gara e quelli selvatici invitano alla
responso-abilità, e lo fanno sia per la loro comunità tradizionale che per quella emergente, e viceversa. Gli abitanti di città e quelli di campagna appartenenti a specie diverse, caratterizzati da diversi modi di vivere e morire, si trasformano in
talentuosi colombofili in compagnia di viaggiatori affidabili.
Despret e Da Costa creano delle figure di filo facendo il
gioco della matassa insieme a Matali Crasset, trasmettendo
schemi e possibilità a Terrapolis. Crasset è una designer industriale, una professione che richiede pratiche di ascolto e di
collaborazione con diversi partner che gli artisti non contemplano, ma che anche Da Costa usa in quanto artista, ricercatrice e attivista nell’arte multispecie. La piccionaia proposta
da Crasset è stata commissionata da La Défense, l’associazione di colombofili a Beauvois en Cambresis, e da La Base de
Loisirs de Caudry (il parco divertimenti di Caudry). Lo spazio
interno alla capsula è organizzato funzionalmente come un
albero, è una specie di asse del mondo, e la forma esterna riecheggia i vecchi modelli egiziani delle piccionaie. All’interno
di questa casa per uccelli commissionata da coloro che allevano, crescono, volano e con-divengono insieme a loro, interagiscono dei mondi storici, mitici e materiali.
Un’altra piccionaia a forma di torre si impone alla mia
memoria: è un’altra proposta di recupero multispecie di
creature dell’impero rivolta a qualsiasi altra specie riesca a
coglierla. Questa volta si tratta di Melbourne in Australia,
del Batman Park lungo il fiume Yarra, parte dei territori
45


 CHTHULUCENE


che appartenevano al popolo Wurundjeri prima dell’insediamento europeo. L’area colonizzata lungo lo Yarra è diventata una terra di nessuno, una discarica di liquami, un sito
per la ferrovia commerciale, il che ha distrutto le wetland34
(termine scientifico anglosassone) e il country35 (termine anglo-aborigeno per designare un posto multidimensionale ed
epico). Wetland e country si somigliano e sono diversi tanto
quanto lo sono il cat’s cradle, il jeux de ficelle, il na’atl’o’ e il
matjka-wuma; per restare a contatto con il problema, i nomi
e gli schemi si necessitano a vicenda, ma non sono isomorfi.36
Abitano dei sentieri storici collegati, divisi e ingarbugliati.


Fig 1.5


Capsule, Matali Crasset, 2003, un progetto della
Fondation de France. Les nouveaux commanditaires.
Médiation-Production:artconnexion. Lille, Francia.©
André Morin.


Il piccolo Batman Park è stato fondato nel 1982 accanto a uno
scalo ferroviario per treni merci in disuso, mentre la piccionaia è stata costruita negli anni Novanta per incoraggiare i
piccioni a posarsi lontano dai palazzi e dalle strade della
46


 IL GIOCO DELLA MATASSA CON LE SPECIE COMPAGNE


città. È una struttura a forma di torre che fa parte del piano
cittadino di gestione dei piccioni selvatici. Qui non si tratta
dei piccioni viaggiatori dei colombofili che fanno le gare, ma
dei «ratti del cielo» urbani in cui ci siamo imbattuti pochi paragrafi fa a Washington DC parlando del progetto nei parchi
cittadini collegato al laboratorio di ornitologia della Cornell.
I piccioni di Melbourne sono arrivati con gli europei e hanno prosperato in ecosistemi e mondi che hanno rimpiazzato le wetland del fiume Yarra ed espropriato gran parte dei
proprietari aborigeni dei territori che si prendevano cura del
country. Nel 1985 sono stati fondati la Wurundjeri Tribe Land
Compensation e il Cultural Heritage Council, in parte per sviluppare e diffondere la consapevolezza della cultura e della
storia Wurundjeri nell’Australia contemporanea. Non so se
questo comitato abbia avuto alcun ruolo nel recupero parziale dei territori del Batman Park, ma so che i territori lungo il
fiume Yarra erano importanti per i Wurundjeri. Nel 1835, l’esploratore e uomo d’affari John Batman firmò un documento
con un gruppo di anziani Wurundjeri per compare dei terreni
nella prima e unica circostanza documentata in cui gli europei «hanno negoziato la loro presenza e occupazione dei terreni aborigeni direttamente con i proprietari tradizionali…
Per 600.000 acri a Melbourne – inclusa gran parte dei terreni ora entro i confini dell’area suburbana – John Batman ha
pagato 40 paia di coperte, 42 tomahawk, 130 coltelli, 62 paia
di forbici, 40 specchi, 250 fazzoletti, 18 camicie, 4 giacche di
flanella, 4 completi e 68 chili di farina».37 Il governatore britannico del Nuovo Galles del Sud ripudiò questo insolente
trattato per oltraggio ai diritti della Corona. In qualche modo,
questa storia piena di insidie deve essere ereditata, ri-membrata, in un piccolo pezzo di territorio urbano riscattato grazie alla sua straordinaria piccionaia.
La piccionaia di Batman Park non è il frutto di una ricerca
artistica legata alla citizen science o un esempio di design industriale commissionato dalla comunità di colombofili impegnati nelle gare, ma una tecnologia contraccettiva – o, meglio,
una tecnologia anti-covata – cruciale per il prosperare urbano
47


 CHTHULUCENE


multispecie. La fecondità del piccione selvatico è di per sé
una forza urbana materiale, ed è anche un potente simbolo
della sovrappopolazione della Terra da parte di colonizzatori
e immigrati che hanno eliminato dal territorio gli uccelli delle wetland e gli aborigeni.


Fig 1.6


Piccionaia di Batman Park, Melbourne. Fotografia di
Nick Carson, 2008


Quando restiamo a contatto con il problema, l’obiettivo che
ci poniamo è il recupero multispecie, e in qualche modo,
come ricorda una suggestiva espressione australiana, «ci diamo da fare insieme», con più dedizione e più giustizia sperimentale: il senso è questo. Voglio vedere in questa piccionaia una piccola rappresentazione e un sollecito ad allargare
la responso-abilità di restare a contatto con il problema. La
responso-abilità riguarda sia l’assenza sia la presenza, l’uccidere e il nutrire, il vivere e il morire; e serve a ricordare chi
vive e chi muore e come muore nelle figure di filo intrecciate
nella storia naturalculturale. La piccionaia ha duecento cassette per la nidificazione, invita gli uccelli a deporre le uova.
48


 IL GIOCO DELLA MATASSA CON LE SPECIE COMPAGNE


Le persone arrivano dal basso e rimpiazzano quelle deposte
con uova artificiali da covare. Alle persone è permesso – anzi,
vengono incoraggiate a farlo – dar da mangiare ai piccioni in
prossimità della piccionaia, ma non altrove. Pitchfork – un
blog dedicato a «progetti sulla permacultura, l’educazione
alimentare e la coltivazione del cibo» – ha notato la piccionaia di Batman Park non solo per i suoi sforzi di affrontare
il conflitto uomo-piccione in maniera innovativa, ma anche
per il ricco prodotto che si ottiene concentrando insieme tanti uccelli da covata: gli escrementi compostabili. Come ha
suggerito il blogger di Pitchfork, «il modo più facile per inserire del letame di piccione fertilizzante nella propria catena
alimentare è che te lo portino i piccioni stessi in volo».38 In un
parco che era una discarica di liquami fino a non molto tempo fa, questa imbeccata dal mondo della permacultura ha un
certo fascino. Questa piccionaia non è un progetto pro-vita; a
mio parere nessun con-divenire tra uomo e animale può essere un progetto pro-vita nella sfumatura sinistra che questa
espressione ha assunto in America. E la piccionaia municipale non può certo annullare trattati iniqui, né la conquista e
la distruzione delle wetland. Allo stesso tempo, è un filo che
apre uno schema possibile per un darsi da fare insieme multispecie persistente, consapevole e interrogativo.
VIAGGIATORI AFFIDABILI
Le specie compagne si infettano a vicenda; lo fanno in continuazione. I piccioni sono viaggiatori del mondo, sono vettori
che trasportano tanto altro, nel bene o nel male. Gli obblighi
etici e politici del corpo sono infettivi, o quantomeno dovrebbero esserlo. Cum panis: le specie compagne, a tavola insieme. Perché raccontare storie come quelle dei miei piccioni
quando ciò che offrono sono solo ulteriori aperture e nessun
finale? Perché ci sono delle responso-abilità abbastanza precise che vengono rafforzate in queste storie.
I dettagli sono importanti. I dettagli collegano esseri reali
a responsabilità reali. Da spie, uccelli da gara, messaggeri, vicini di casa, esibizionisti sessuali iridescenti, genitori aviari,
49


 CHTHULUCENE


facilitatori nelle dinamiche di genere, soggetti e oggetti scientifici, reporter di progetti di ingegneria artistica ambientale,
aiutanti in attività di ricerca e di soccorso in mare, invasori
imperiali, agenti capaci di distinguere tra stili pittorici, specie native, animali da compagnia e altro ancora, i piccioni
e i loro compagni di vario tipo, incluse le persone, fanno la
storia. Ogni qual volta una storia mi aiuta a ricordare quello che pensavo di sapere o mi introduce a una nuova conoscenza, faccio fare un po’ di ginnastica a un muscolo fondamentale per la cura della prosperità. Questo tipo di esercizio
esalta il pensiero e il movimento collettivo nella complessità.
Ogni volta che faccio un nodo e aggiungo un paio di fili che
all’inizio mi sembravano strambi, ma che alla fine risultano
fondamentali per la struttura del tessuto, mi rendo conto che
restare a contatto con il problema del mondo che si fa mondo significa giocare a vivere e morire bene insieme su questa
terra, a Terrapolis. Tutti abbiamo la responsabilità di modellare condizioni migliori per la prosperità multispecie durante momenti storici terribili, e a volte anche durante momenti
storici felici. Ma non siamo tutti responso-abili nello stesso
modo. Le differenze sono importanti: nelle ecologie, nelle
economie, nelle specie, e nelle esistenze.
Se solo fossimo tutti così fortunati da conoscere un artista esperto disposto a progettare le nostre piccionaie, le nostre case, i nostri zainetti trasmittenti! Se solo avessimo tutto
il senso di orientamento dei piccioni per navigare in tempi e
in luoghi turbolenti!


50


 2.
IL PENSIERO TENTACOLARE
ANTROPOCENE, CAPITALOCENE,
CHTHULUCENE
Siamo tutti licheni.
Scott Gilbert, «We Are All Lichens Now»1
Pensare, pensare, dobbiamo. Dobbiamo pensare.
Isabelle Stengers e Vinciane Despret,
Women Who Make a Fuss2


Cosa succede quando l’eccezionalismo umano e l’individualismo limitato – questi vecchi adagi della filosofia e dell’economia politica occidentali – diventano impensabili nelle scienze più avanzate, naturali o sociali che siano? Impensabili per
davvero: non è possibile pensare in loro presenza. A partire
dall’Ottocento imperialista, le scienze biologiche hanno fatto
violentemente fermentare nozioni che riguardano la totalità
degli abitanti mortali della Terra. L’Homo sapiens – l’Umano come specie, l’Antropos in quanto specie umana, l’Uomo
Moderno – è il prodotto principale di queste pratiche di conoscenza. Cosa succede quando le migliori biologie del XXI
secolo non riescono più a funzionare sommando individui limitati e contesto, quando la somma di organismi e ambienti,
oppure di geni e di qualsiasi altra cosa di cui hanno bisogno,
non riesce più a sostenere la ricchezza straripante dei saperi biologici – ammesso che ci sia mai riuscita? Cosa succede
quando la somma di organismi e ambienti a malapena viene ricordata per le stesse ragioni per cui finanche le persone
con un debito verso l’Occidente non riescono più a concepirsi
come individui e società di individui in narrazioni storiche
esclusivamente umane? Di certo un periodo così trasformativo per la Terra non dev’essere definito Antropocene!
In questo capitolo, farò un po’ di baldoria critica su questi temi, insieme a tutta la prole infedele delle divinità celesti e a tutti i miei compagni di nidiata che sguazzano beati
nella confusione multispecie. Voglio restare a contatto con il
51


 CHTHULUCENE


problema, e l’unico modo in cui so farlo è attraverso la gioia
generativa, il terrore e il pensiero collettivo.
Il primo demone che mi accompagnerà nella missione
sarà un ragno, il Pimoa cthulhu, che vive sotto i tronconi degli alberi nelle foreste di sequoia delle contee di Sonoma e
Mendocino, nell’area centrosettentrionale della California
vicino a dove vivo.3 Nessuno vive ovunque; tutti vivono da
qualche parte. Niente è connesso a tutto, tutto è connesso a
qualcosa.4 Questo ragno è al suo posto, ha un posto, eppure
deve il suo nome ad affascinanti incursioni altrove. Questo
ragno mi aiuterà a destreggiarmi tra ritorni, radici e rotte.5
L’aracnide tentacolare a otto zampe che qui invoco trae il suo
nome generico dalla lingua dei Goshute dello Utah, e il suo
nome specifico dagli abitanti delle profondità, le entità abissali ed elementali dette ctonie.6 I poteri ctoni della Terra ne
permeano i tessuti ovunque, nonostante gli sforzi civilizzanti
di quegli agenti delle divinità celesti volti ad astralizzarli fino
a imporre delle autorità singole con i loro docili comitati di
multipli e sottodivinità, l’Uno e i Molti. Trasformando cthulhu
in chthulu grazie a una piccola modifica nella dicitura tassonomica adottata dal biologo Hormiga, con il così rinominato
Pimoa chthulu propongo un altrove e un altroquando che è
stato, è ancora, e potrebbe essere in futuro: lo Chthulucene.
Al lettore ricordo che la parola «tentacolo» deriva dal latino
tentaculum, che sta per «strumento per tastare», e da tentare,
che significa invece «sentire», «tentare», appunto; e io so che
il mio ragno pieno di zampe ha degli alleati dalle appendici
infinite. Sono tantissimi i tentacoli che ci serviranno per raccontare la storia dello Chthulucene.7
Gli esseri tentacolari mi aggrovigliano nel mondo FS. Le
loro appendici infinite creano delle figure di filo, mi intrecciano nella poiesi – la creazione – della fabula speculativa,
della fantascienza, del fatto scientifico, del femminismo speculativo. Gli esseri tentacolari creano attaccamento e distacco, pulsano di tagli e grumi, fanno la differenza, intrecciano
percorsi e conseguenze ma non determinismi, sono sia aperti
che aggrovigliati in certi modi e non in altri.8 FS è narrazione
52


 IL PENSIERO TENTACOLARE


ed enunciazione dei fatti; è una maniera per modellare possibili tempi e possibili mondi – mondi materiali e semiotici
che sono al contempo scomparsi, presenti, e di là da venire.


Fig. 2.1


Pimoa cthulhu. Foto di Gustavo Hormiga.


Lavoro con le figure di filo come se fossero un tropo teoretico,
un modo per con-pensare insieme a un mucchio di compagni nella simpoiesi del tessere, dell’annodare, del filtrare, del
tracciare e del setacciare. Lavoro dentro e con il mondo FS
come se fosse una forma semiotico-materiale di compostaggio, un modo di fare teoria nel fango, di stare nel disordine.9
Gli esseri tentacolari non sono figure incorporee: sono celenterati, ragni, esseri dotati di dita come gli umani e i procioni,
sono polpi, meduse, sfarzi neurali, entità fibrose, esseri flagellati, fasci di miofibrilla, grovigli infeltriti microbici e micotici, rampicanti che si allungano, radici che si gonfiano, viticci che si arrampicano e si protendono in avanti. Tentacolari
sono anche le reti e i sistemi di rete, le creature dell’information technology che vivono dentro e fuori dal cloud. La tentacolarità è una vita vissuta lungo le linee – tantissime linee
53


 CHTHULUCENE


– e non nei punti, non nelle sfere. «Gli abitanti del mondo,
creature di ogni tipo, umane e non-umane, sono viandanti»;
le generazioni sono come «una serie di sentieri intrecciati».10
Tutte figure di filo.
Anche se continuo a nutrirmi del lavoro generativo inscritto in quel percorso, queste creature fibrose e tentacolari
mi hanno reso insoddisfatta del postumanesimo. È stato il
mio compagno Rusten Hogness a suggerirmi di sostituire il
compost al postuman(esim)o, e l’humusità all’umanità, e io
mi sono tuffata a capofitto in questo verminaio.11 L’umano in
quanto humus ha tantissimo potenziale: se solo potessimo
sbriciolare e sfilacciare l’umano in quanto Homo, questa fantasia malata di un amministratore delegato perennemente intento ad autorealizzarsi e a distruggere il pianeta! Immaginate
una conferenza non sul Futuro dell’Umanità nell’Università
del Capitale Ristrutturato, ma sul Potere delle Humusità per
la Confusione Multispecie Sostenibile! Le artiste ecosessuali
Beth Stephens e Annie Sprinkle hanno disegnato un adesivo
per me, per noi, per ogni FS: «Compostare è sexy!».12
La terra dello Chthulucene in divenire è simpoietica, non
autopoietica. I Mondi Mortali (Terra, Gaia, Chthulu, e tutta
quella miriade di nomi e poteri che non sono di origine greca, latina o indeuropea)13 non si creano da soli: non importa
quanto siano complessi e stratificati i sistemi in questione,
non importa quanto ordine si possa produrre dal disordine
nei collassi del sistema autopoietico generativo e nei suoi rilanci a livelli superiori di ordine. I sistemi autopoietici sono
immensamente interessanti: basta pensare alla storia della
cibernetica e delle scienze dell’informazione; ma non sono
modelli ottimali per i mondi che vivono e che muoiono, né
per le creature che li abitano. I sistemi autopoietici non sono
chiusi, sferici, deterministici o teleologici; ma nonostante
questo, non sono modelli sufficientemente validi per il mortale mondo FS. La poiesi è sinctonica14, simpoietica, sempre
abbinata ad altro, senza «unità» di partenza che interagiscono di conseguenza.15 Lo Chthulucene non si chiude su se
stesso; non conclude alcunché; le sue zone di contatto sono
54


 IL PENSIERO TENTACOLARE


ubique, sempre intente a proiettare filamenti che si riavvolgono a spirale. Per la simpoiesi, il ragno è una figura assai
più adeguata di qualsiasi vertebrato su gambe preso da un
qualunque pantheon. La tentacolarità è sinctonica, lacerata
da aneliti, sfilacciamenti e intrecci spaventosi e abissali, da
continue staffette e riprese, nelle ricorsività generative di cui
sono fatte la vita e della morte.
Dopo che ho usato il termine simpoiesi, nel tentativo di
aggrapparmi a qualcosa di diverso dalle tentazioni dell’autopoiesi, Katie King mi ha parlato della tesi per il Master in
Studi Ambientali scritta da M. Beth Dempster nel 1998, nella
quale viene suggerito di usare il termine simpoiesi per indicare «i sistemi che producono in maniera collettiva, che non
hanno confini spaziali o temporali definiti dal loro interno.
L’informazione e il controllo sono distribuiti tra tutti i componenti. I sistemi sono evolutivi e possono generare cambiamenti sorprendenti». Al contrario, i sistemi autopoietici sono
unità autonome che si «autoproducono» dotate di «confini
spaziali e temporali autodefiniti che tendono al controllo
centralizzato, all’omeostasi e alla pervedibilità».16 Secondo
Dempster, molti sistemi vengono scambiati per autopoietici
quando in realtà sono simpoetici. Penso si tratti di un punto
importante, quando si tratta di concepire la riabilitazione (il
rendere di nuovo vivibile) e la sostenibilità tra i tessuti porosi
e i confini aperti di mondi danneggiati ma ancora vivi e in
divenire, come il pianeta Terra e i suoi abitanti in quest’epoca definita Antropocene. Se è vero che sia la biologia che la
filosofia hanno smesso di sostenere il concetto di organismi
ambientalmente indipendenti – vale a dire unità in interazione sommate a contesti/regole –, allora simpoiesi è senza dubbio il nome più adatto per definire questa partita cruciale. In
senso figurativo o scientifico, l’individualismo limitato (o neoliberista) corretto e raffinato dall’autopoiesi non è abbastanza: ci confonde e ci trascina lungo sentieri letali. Il realismo
agenziale e l’intra-azione di Barad17 diventano sensati e forse
diventano un’ancora di salvezza per i viandanti terrestri.


55


 CHTHULUCENE


Il mondo FS, il filo che si sovrappone, è simpoietico. Conpensando il mio lavoro sul gioco della matassa assieme al lavoro di Félix Guattari – un altro dei suoi compagni di pensiero
– Isabelle Stengers mi ha ritrasmesso l’idea di come i giocatori
si passino reciprocamente le figure di filo, a volte conservandole, a volte proponendo e inventando qualcosa di nuovo.
Più precisamente, com-mentare, se significa con-pensare e cioè
con-divenire, è di per sé un modo di trasmettere […]. Ma sapere che quello che prendi è stato offerto implica un particolare
modo di pensare, un pensare «tra». Non richiede fedeltà, né tantomeno devozione, quanto piuttosto un tipo peculiare di lealtà,
la risposta alla fiducia di una mano protesa. Anche se questa fiducia non è riposta in «te» ma nell’«incertezza creativa», anche
se le conseguenze e il significato di ciò che è stato fatto, pensato
o scritto non ti appartengono più di quanto apparterrebbero
alla persona da cui ricevi la trasmissione, in un modo o nell’altro questo testimone è nelle tue mani, insieme alla richiesta che
tu non proceda con una «sicurezza meccanica». [Quantomeno
nel gioco della matassa] servono due paia di mani, e in ogni passaggio successivo un paio di mani resta «passivo» per offrire il
risultato dell’operazione precedente, un intreccio di fili su cui
l’altro deve operare, solo per diventare di nuovo attivo alla mossa successiva, quando l’altro paio di mani presenterà il nuovo
intreccio. Ma si può anche sostenere che ogni volta sono proprio
le mani «passive» quelle che reggono e sono rette dall’intreccio,
pronte a «lasciarlo andare» solo quando l’altro paio di mani si
prende carico della trasmissione.18


Passione e azione, distacco e attaccamento: ecco come si coltiva la responso-abilità, che è anche un modo collettivo di conoscere e di fare, un’ecologia di pratiche. Che lo chiediamo o
no, la trama è nelle nostre mani. La risposta alla fiducia della
mano tesa davanti a noi: pensare, pensare, dobbiamo.
Marilyn Strathern è un’etnografa delle pratiche del pensiero. Definisce l’antropologia come lo studio delle relazioni
attraverso altre relazioni, un impegno di enorme importan56


 IL PENSIERO TENTACOLARE


za che trasforma la mente e il corpo.19 Basandosi sul lavoro
di tutta una vita tra gli altopiani della Papua Nuova Guinea
(Mount Hagen), Strathern racconta di come si accetta il rischio della contingenza inesorabile, di come si mettono a
rischio le nostre relazioni con altre relazioni provenienti da
mondi inaspettati. Incarnando in chiave accademica la pratica della fabula speculativa femminista, Strathern mi ha insegnato – anzi, ci ha insegnato – una cosa semplice ma rivoluzionaria: «È importante capire quali idee usiamo per pensare
altre idee».20 Io composto la mia anima in questo ammasso
incandescente. I vermi non sono umani; i loro corpi ondulati
ingeriscono e si estendono, e le loro feci fertilizzano il mondo. I loro tentacoli creano delle figure di filo.


Fig. 2.2


Cat’s Cradle/String Theory, Baila Goldenthal, 2008.
Olio su tela, 90 x 120 cm. Per gentile concessione di
Maurya Simon e Tamara Ambroson.


È importante capire quali pensieri pensano altri pensieri. È importante capire quali conoscenze conoscono altre conoscenze.
57


 CHTHULUCENE


È importante capire quali relazioni mettono in relazione altre
relazioni. È importante capire quali storie raccontano altre
storie. I dipinti di Baila Goldenthal sono una testimonianza
eloquente al riguardo.21
Cosa significa rinunciare alla propria capacità di pensare? Quest’epoca definita Antropocene è un’epoca di urgenze
multispecie, tra cui quella umana: un’epoca di grandi estinzioni e morti di massa, di disastri incessanti le cui imprevedibili specificità vengono stupidamente scambiate per l’inconoscibilità stessa; un’epoca in cui ci si rifiuta di conoscere e
coltivare la propria responso-abilità, in cui ci si rifiuta di essere presenti nella e alla catastrofe che avanza, in cui si tende
a distogliere lo sguardo in un modo che non ha precedenti.
È chiaro che dire «non ha precedenti» alla luce delle realtà
emerse negli ultimi secoli significa alludere a qualcosa di
quasi inimmaginabile. Come possiamo pensare in un’epoca
così critica senza ricorrere ai miti autoindulgenti e autoappaganti dell’apocalisse, quando ogni fibra del nostro essere
è intrecciata, in maniera connivente, nei grovigli di processi
che devono essere in qualche modo affrontati e rimodellati? Volenti o nolenti, la figura di filo continua a tornare nelle
nostre mani. La risposta alla fiducia della mano tesa verso di
noi: pensare, pensare, dobbiamo.
Seguendo l’esempio di Valerie Hartouni, mi rivolgo all’analisi che Hannah Arendt ha dedicato al criminale nazista
Adolf Eichmann e alla sua incapacità di pensare. La «banalità del male» consisteva proprio in quella resa del pensiero,
una resa simile a quella che potrebbe far avverare il disastro
dell’Antropocene, con i suoi sempre più numerosi genocidi e
specicidi.22 Questo disastro è ancora in ballo: pensare, pensare, dobbiamo; dobbiamo pensare! Stando alla lettura di
Hartouni, Arendt insisteva che il pensiero era profondamente diverso da quello che potremmo definire sapere disciplinare o scienza radicata nell’evidenza, o il distinguere tra verità e
fede, o fatto e opinione, o bene e male. Per Arendt il pensiero
non è un processo che valuta l’informazione e l’argomento,
che stabilisce il torto e la ragione, che serve per giudicare se
58


 IL PENSIERO TENTACOLARE


stessi e gli altri. Queste cose sono importanti, ma non sono
quello che Arendt aveva da dire sul male causato dall’assenza di pensiero, che è esattamente ciò che voglio prendere in esame rispetto alla congiuntura geo-storica chiamata
Antropocene.
Arendt aveva individuato in Eichmann non un mostro
incomprensibile, ma qualcosa di molto più terrificante: aveva visto in lui una banale e comune assenza di pensiero. Era
un essere umano incapace di concepire ciò che era assente,
qualunque cosa non fosse sé stesso, ciò che il mondo è nel
suo puro non equivalere al sé e ciò che rivendica essere intrinseco al non-sé. Era una persona che non riusciva a essere
un viandante, a implicarsi, a tracciare le direzioni del vivere e
del morire, a coltivare la responso-abilità, a concepire l’essenza del fare, a vivere delle conseguenze o con le conseguenze,
non riusciva a compostare. Per Eichmann contava lo scopo,
contava il dovere, ma il mondo non contava. Nella quotidiana
assenza del pensiero, il mondo non conta. Gli spazi svuotati
vengono riempiti di giudizi che stabiliscono nemici e amici
e sbrigano i compiti più impegnativi; la negatività – lo svuotamento di tale positività – va perduta, in una sconvolgente
resa del pensiero.23 Non si trattava di una carenza emotiva,
di una mancanza di compassione – sebbene sicuramente
Eichmann ne fosse portatore – ma di una resa più profonda
a quella che definirei immaterialità, irrilevanza: nel linguaggio di Arendt, e anche nel mio, si chiama assenza di pensiero.
Eichmann si è astralizzato dalla confusione del pensiero per
dedicarsi all’ordinaria amministrazione a ogni costo. Era impossibile che il mondo diventasse per Eichmann e per i suoi
eredi – noi? – una «questione importante».24 Il risultato fu la
partecipazione attiva al genocidio.
Anna Tsing – antropologa, femminista, teorica culturale,
narratrice ed esperta dei tessuti del capitalismo eterogeneo,
del globalismo, dei mondi in transito e dei mondi locali –,
studia «l’arte di vivere su un pianeta danneggiato»,25 o – come
recita il sottotitolo del suo libro – «la possibilità della vita tra
le macerie del Capitalismo». Tsing pratica un tipo di pensiero
59


 CHTHULUCENE


che deve essere coltivato nelle fin troppo ordinarie e crescenti urgenze rappresentate da estinzioni, genocidi, povertà, e
stermini multispecie. Chiamo queste cose «urgenze» anziché
«emergenze» perché la parola emergenza ha una connotazione troppo prossima all’apocalisse e alle sue mitologie. Le urgenze hanno altre proprietà temporali, e noi viviamo i nostri
tempi. Sono tempi in cui dobbiamo pensare, tempi di urgenze che hanno bisogno di storie.
Studiando i funghi matsutake nei loro esplosivi assemblaggi di spore e muschi giapponesi, americani, cinesi, coreani, hmong, lao, messicani, querce e pini, simbiosi micorrize,
raccoglitori, compratori, corrieri, ristoratori, consumatori,
uomini d’affari, scienziati, forestali, studiosi della sequenza
del DNA e le loro specie in trasformazione, e tanto altro ancora, Tsing pratica la simpoiesi in tempi inquieti. Rifiutandosi
sia di distogliere lo sguardo sia di ridurre l’urgenza della Terra
a un sistema astratto di distruzione causale – Opera della
Specie Umana o di un indistinto Capitalismo – Tsing sostiene che di questi tempi la precarietà, ovvero il fallimento delle
false promesse del Progresso Moderno, caratterizza la vita e
la morte di tutte le creature terrestri. Tsing va alla ricerca di
eruzioni di vita e di pratiche contaminate e non-deterministe,
incompiute e in evoluzione del vivere tra le rovine. Tsing celebra la forza delle storie, incarna l’importanza di capire quali
storie raccontano altre storie come pratica di cura e del pensiero. «Se una fiumana di storie agitate è il modo migliore per
raccontare la diversità contaminata, allora è il momento di
includere questa fiumana nelle nostre pratiche di conoscenza. […] La volontà dei funghi matsutake di emergere in paesaggi devastati ci permette di esplorare le macerie che sono
diventate la nostra dimora collettiva. L’interesse verso i funghi matsutake ci guida verso le possibilità di coesistenza nel
disordine ambientale. Non è una scusa per giustificare ulteriori danni da parte degli esseri umani. Il fungo matsutake è la
dimostrazione di una forma di sopravvivenza collaborativa.»
Spinta da una profonda curiosità, Tsing traccia un’etnografia della «salvage accumulation» («accumulazione di recupe60


 IL PENSIERO TENTACOLARE


ro») e del «patchy capitalism» («capitalismo sparso, irregolare») quel tipo di capitalismo che non può più promettere il
progresso ma può estendere la devastazione ovunque e fare
della precarietà la nostra normalità. Il lavoro di Tsing non
offre alcun semplice scopo etico, politico o teorico; piuttosto, contiene la forza di coinvolgere il mondo in quel tipo di
pratiche di pensiero impossibili per gli eredi di Eichmann.
«I funghi matsutake ci parlano di come si sopravvive in maniera collaborativa nella confusione e nella contaminazione.
Per vivere tra le macerie ci serve questa capacità.»26 Non è
un desiderio di salvezza o di qualche politica ottimista, né
un cinico quietismo dinanzi alla profondità del problema. Al
contrario, Tsing suggerisce di impegnarsi a vivere e morire
con responso-abilità in inaspettata compagnia. Vivere e morire in questo modo è l’opportunità migliore che abbiamo per
coltivare le condizioni necessarie per l’esistere e il progredire.
Anche il filosofo ambientale ed etnografo multispecie
Thom van Dooren abita le complessità stratificate del vivere in un’epoca di estinzioni, stermini e recuperi parziali; van
Dooren sollecita la nostra attenzione verso cosa significhi
pensare, e verso ciò che dobbiamo fare per evitare di diventare incapaci di pensare. Nel suo straordinario libro Flight
Ways, lo studioso accompagna alcune specie situate di uccelli che vivono sulla soglia dell’estinzione e si chiede cosa significa mantenere uno spazio aperto per l’altro.27 Mantenere
uno spazio aperto non è affatto una pratica etica o materiale innocente e ovvia: anche quando viene portata a termine
con successo, richiede pegni di sofferenza e la sopravvivenza come individui e come specie. Nella sua disamina delle
pratiche di sopravvivenza messe in atto per salvare la gru
americana, per esempio, van Dooren descrive nel dettaglio
diversi tipi di dure forme di prigionia e di fatiche multispecie, di vita costretta, lavoro riproduttivo surrogato, morte al
posto dell’altro, nessuno dei quali andrebbe dimenticato, soprattutto nei progetti riusciti. Mantenere uno spazio aperto
potrebbe – o forse no – rimandare l’estinzione in modi che
permettono di comporre o ricomporre assemblaggi natural61


 CHTHULUCENE


culturali promettenti. Flight Ways dimostra quanto l’estinzione non sia un punto, un singolo evento, ma più una soglia
estesa o un’ampia sporgenza. L’estinzione è una morte lenta
e prolungata che disfa le grandi trame che intessono i modi
con cui molte specie, incluse le persone storicamente situate,
procedono nel mondo.28
Van Dooren suggerisce che il lutto è intrinseco alla coltivazione della responso-abilità. Nel suo capitolo sugli sforzi per preservare i corvi hawaiani (‘Alalā per gli hawaiani,
Corvus hawaiiensis nella tassonomia linneana), le cui dimore
nella foresta, le fonti di cibo, gli amici, le compagne e i compagni sono in gran parte scomparsi, van Dooren sostiene che
non sono solo gli esseri umani a piangere la perdita delle persone amate, di un luogo o di un modo di vivere: anche gli altri esseri soffrono il lutto. I corvidi compiangono la perdita.
Questa idea viene confermata dagli studi bio-comportamentali ma anche dalla storia naturale profonda: né la capacità
né la pratica del lutto sono esclusive dell’essere umano. Al di
là dei dubbi privilegi dell’eccezionalismo umano, le persone
che pensano devono imparare a con-patire.
Il lutto implica abitare una perdita e arrivare così ad apprezzarne il significato, a riconoscere il modo in cui è cambiato il
mondo e il modo in cui dobbiamo cambiare noi stessi e rinnovare i nostri rapporti se vogliamo andare avanti. In questo
contesto, il lutto sincero dovrebbe aprirci alla consapevolezza
dei nostri rapporti e della nostra dipendenza da quell’infinità
di altri esseri sospinti al limite dell’estinzione. […] Tuttavia
la realtà è che non c’è alcun modo di evitare la necessità del
difficile lavoro culturale della riflessione e del lutto. Questo
lavoro non è in contrasto con l’azione pratica, anzi è il fondamento di qualsiasi risposta sostenibile e consapevole.
Il dolore è un percorso verso la comprensione della vita e
della morte aggrovigliate e condivise con gli altri; gli esseri
umani devono con-piangere, perché noi stessi siamo dentro e
proveniamo da questo tessuto del disfare. Senza questa con62


 IL PENSIERO TENTACOLARE


sapevolezza duratura, non possiamo imparare a vivere con
i fantasmi, e di conseguenza non possiamo pensare. Come i
corvi e insieme ai corvi, noi viventi e morenti «siamo in ballo
l’uno in compagnia dell’altro».29
All’interno del mondo FS c’è un altro percorso fondamentale per la pratica del pensiero, che deve essere sempre
un con-pensare: il raccontare storie. È importante sapere
quali pensieri pensano altri pensieri; è importante sapere
quali storie raccontano altre storie. «Urban Penguins: Stories
for Lost Places», il capitolo di van Dooren sui pinguini minori
blu a Sydney Harbour (gli Eudyptula minor), riesce a creare
un senso non antropocentrico e non antropomorfico del luogo storico. Nel carattere fortemente «filopatrico» (amore per
la casa) del loro modo di nidificare e nelle altre pratiche di
vita che li caratterizzano, questi pinguini urbani – uccelli reali e particolari – custodiscono il luogo, questo luogo, non uno
qualsiasi, e lo rendono una storia. Stabilire la realtà e l’intensa specificità del luogo raccontato dai pinguini è una conquista semiotico-materiale importante. Raccontare storie non
può essere più una prerogativa dell’eccezionalismo umano.
Senza disertare i terreni dell’ecologia comportamentale e
della storia naturale, questo mio libro entra in forte sintonia
con la modalità di raccontare storie propria della semiotica
multimodale dei pinguini.30
Ursula Le Guin mi ha trasmesso la sua teoria sulla «sporta del narratore» e sulla storia naturalculturale. Le sue teorie,
le sue storie, sono sporte capienti per raccogliere, trasportare
e raccontare la materia del vivere. «Una foglia un fiasco una
conchiglia una rete una sporta una fionda un sacco una bottiglia una pignatta una scatola un contenitore. Un supporto.
Un recipiente.»31 Quasi tutta la storia della Terra è stata raccontata in balìa di una fantasia: la fantasia delle prime bellissime armi e delle prime bellissime parole; la fantasia delle
prime bellissime armi come parole, e viceversa. Strumento,
arma, parola: la parola fatta carne a immagine del dio dei cieli, questo è l’Antropos. In una storia tragica in cui c’è un solo
attore reale, un solo vero creatore del mondo, l’eroe, questo
63


 CHTHULUCENE


è il racconto del cacciatore in missione che va a uccidere e
torna con il terribile trofeo, la storia che genera l’Uomo. È un
racconto di azione crudo, feroce e combattivo che posticipa
la sofferenza della passività collosa e ammuffita oltre la soglia
della sopportazione. Tutti gli altri in questo racconto fallico
sono solo oggetti di scena, terreno, appigli per la trama, o prede. Non hanno importanza, il loro compito è stare tra i piedi,
essere scavalcati, essere la strada, il condotto, ma non il viandante, non il genitore. L’ultima cosa che l’eroe vuole sapere è
che le sue bellissime parole e le sue bellissime armi saranno
inutili senza una sporta, un contenitore, una rete.
Cionondimeno, nessun avventuriero dovrebbe lasciare la
propria casa senza portarsi dietro un sacco. Come hanno fatto
la fionda, la pignatta e la bottiglia a entrare improvvisamente
nel racconto? Come fanno oggetti così umili a far proseguire
la storia? O forse – idea ancora peggiore per l’eroe – come fanno queste cose concave e svuotate, questi buchi nell’Essere,
a generare sin dall’inizio storie più ricche, particolari, piene,
impossibili da categorizzare, capaci di progredire, storie che
danno spazio al cacciatore ma che non raccontavano e non
raccontano di lui, l’umano che si fa sé, la macchina della storia
che crea l’umano? La leggera curvatura della conchiglia che
contiene solo un po’ di acqua, un po’ di semi da dare e ricevere, suggerisce storie di con-divenire, di induzione reciproca, di
specie compagne il cui compito nella vita e nella morte è non
far finire il racconto, il divenire del mondo. Con una conchiglia e una rete, diventare umano, diventare humus, diventare
terrestre, assume tutta un’altra forma: la forma serpeggiante
del con-divenire. Con-pensare significa restare a contatto con
il problema naturalculturale multispecie sulla Terra. Non c’è
nessuna garanzia, nessuna freccia del tempo, non ci sono la
Legge la Storia o la Scienza o la Natura in queste lotte. C’è solo
il mondeggiare FS inesorabilmente contingente del vivere e
del morire, del con-divenire e dello scon-venire, della simpoiesi, e dunque, forse, del prosperare multispecie sulla Terra.
Come Le Guin, anche Bruno Latour comprende con passione l’esigenza di raccontare un’altra storia, di imparare a
64


 IL PENSIERO TENTACOLARE


narrare e a pensare fuori dal racconto aggressivo e fallico degli
Umani nella Storia, quando le conoscenze su come uccidersi
a vicenda – e su come uccidere le innumerevoli moltitudini
di altri esseri viventi – abbondano. Pensare, pensare dobbiamo: dobbiamo pensare. Questo significa semplicemente che
dobbiamo cambiare la Storia; la Storia deve cambiare. Scrive
Le Guin: «È con una certa urgenza, dunque, che vado in cerca
della natura, del soggetto, delle parole dell’altra storia, quella ancora non narrata, la storia della vita».32 In quest’epoca
terribile chiamata Antropocene, Latour sostiene che i principi fondamentali della geopolitica sono fatti saltare in aria.
Nessuna delle parti in causa nella crisi può fare appello alla
Provvidenza, alla Storia, alla Scienza, al Progresso o a qualche altro trucchetto divino che esuli dal normale logorio del
dover risolvere i problemi.33 Un mondo comune e abitabile
va composto un pezzetto alla volta, oppure non si compone
affatto. Quella che un tempo si chiamava natura ha fatto irruzione nelle vicende umane di ogni giorno, e viceversa, in
un modo e con una costanza tali da trasformare profondamente le prospettive e i mezzi necessari per andare avanti,
ammesso che dopo questa trasformazione andare avanti sia
possibile. Cercando di individuare delle pratiche di composizione in grado di costruire nuovi collettivi efficaci, Latour
sostiene che tutti dobbiamo imparare a raccontare «le storie
di Gaïa». Se quest’espressione è troppo ostica, allora possiamo chiamare i racconti a cui allude Latour «geostorie», in cui
«tutti quelli che erano oggetti di scena e agenti passivi sono
diventati attivi, senza per questo diventare parte di una trama gigantesca scritta da un’entità che sovraintende tutto».34
Coloro che raccontano le storie di Gaia o le geostorie sono
gli «Earthbound», i fedeli alla Terra, quelli che respingono i
dubbi piaceri delle trame trascendenti della modernità e la
purificante divisione tra società e natura. Latour sostiene che
siamo davanti a un divario abbastanza netto: «Alcuni si stanno preparando a vivere come Earthbound nell’Antropocene;
altri decidono di rimanere Esseri Umani nell’Olocene».35
In molti dei suoi scritti, Latour sviluppa il linguaggio e
65


 CHTHULUCENE


l’immaginario delle prove di forza,36 e quando pensa all’Antropocene e agli Earthbound estende questa metafora per
sviluppare la differenza tra un’azione di polizia – in cui la
pace viene ristabilita da un ordine già esistente – e la guerra o la politica, in cui i veri nemici devono essere annientati
per stabilire un nuovo ordine. Latour è intenzionato a evitare gli idoli delle soluzioni a portata di mano, vale a dire le
Leggi della Storia, la Modernità, lo Stato, Dio, il Progresso, la
Ragione, la Decadenza, la Natura, la Tecnologia o la Scienza,
così come la debilitante mancanza di rispetto per la differenza e per una limitatezza condivisa innata in tutti coloro che
sanno già le risposte e si rivolgono a chi ha solo bisogno di
apprenderle: apprenderle con la forza, con la fede o attraverso una pedagogia certa di se stessa. Quelli che «credono» di
avere le risposte alle urgenze del presente sono terribilmente
pericolosi. Quelli che rifiutano di preferire alcuni modi di vivere e di morire e non altri sono altrettanto pericolosi. I dati
di fatto, i motivi di preoccupazione e le questioni importanti37 sono intrecciate nelle figure di filo, nella FS.
Latour sposa le scienze, non la Scienza. In geopolitica «il
punto centrale è capire che i fatti non possono essere delegati
a un’autorità superiore e unica che scelga in nostra vece. Le
controversie, per quanto possano essere spurie, non sono una
scusa per rimandare la decisione su quale parte rappresenti
meglio il nostro mondo».38 Latour si allinea con i report diffusi dall’Intergovernmental Panel on Climate Change (IPCC);
non si fida delle sue stime e dei suoi resoconti; è lui a decidere
cosa è valido e affidabile e cosa no. Decide di appoggiare certi mondi e certi mondeggiamenti anziché altri. Non bisogna
recepire la «decisione» di Latour in termini individualistici;
Latour è un composizionista intento a capire come un mondo comune, dei collettivi, si co-costruiscono l’un l’altro, dove
tutti i costruttori non sono esseri umani. Questo non è relativismo, né razionalismo: è FS, che Latour chiamerebbe sia
«scienze» sia «scientifinzione», e io chiamo sia «scienze» sia
«fabula speculativa». Nei nostri approcci allineati, sono tutte
scienze politiche.
66


 IL PENSIERO TENTACOLARE


L’«allineamento» è una ricca metafora per i viandanti,
per gli Earthbound e, a differenza del concetto di «decisione»,
non porta con sé i toni del discorso modernista liberale sulla scelta, almeno per come viene affrontato negli Stati Uniti.
Inoltre, anche il rifiuto della categoria modernista di fede è
fondamentale per il mio sforzo di convincerci ad accettare lo
Chthulucene e i suoi obiettivi tentacolari.39 Come Stengers e
me, anche Latour è un convinto materialista devoto a un’ecologia delle pratiche, all’articolazione terrena di assemblaggi
attraverso il dovere e il piacere situati nella confusione del
vivere e del morire. Degli attori reali, che si organizzano insieme a vari alleati appartenenti a ogni categoria ontologica
(molecole, colleghi e molti altri) devono concepire e mantenere ciò che è e ciò che sarà. L’allineamento nel mondeggiare
tentacolare è una faccenda davvero ingarbugliata!
Determinato a rifiutare la certezza di se stesso e i trucchetti divini preesistenti, un proposito che condivido con
passione, Latour si rivolge a una risorsa – l’affidamento costante al tropo material-semiotico delle prove di forza – che a
mio avviso rende inutilmente complicato raccontare la nuova
storia di cui tutti abbiamo bisogno. Latour definisce la guerra
come l’assenza di un arbitro, per cui sono le prove di forza
a dover determinare la legittima autorità. Gli Umani nella
Storia e gli Earthbound nell’Antropocene sono impegnati in
prove di forza in cui non c’è Arbitro, umano o non-umano, che
possa stabilire ciò che è, era, sarà. Il conflitto schiera la Storia
contro le storie di Gaia. Queste prove di forza – la guerra degli
Earthbound con gli Umani – non saranno portate avanti con
razzi e bombe, ma con qualsiasi altra risorsa immaginabile,
e senza trucchetti divini a decidere dall’alto la vita e la morte, la verità e l’errore. Ma siamo ancora nella storia dell’eroe
e delle bellissime parole e delle bellissime armi degli inizi,
non nella sporta del narratore. Tutto ciò che non è deciso in
presenza dell’Autorità è guerra; la Scienza (una scienza sola e
con la lettera maiuscola) è l’Autorità; l’Autorità esegue azioni
di polizia. Al contrario, le scienze al plurale (sempre radicate
nelle pratiche) sono la guerra. Per questo, nell’appassionata
67


 CHTHULUCENE


fabula speculativa di Latour, questa guerra è la nostra unica
speranza per una politica reale. Il passato è messo in discussione tanto quanto il presente o il futuro.
Il pensiero e le storie di Latour hanno bisogno di un tipo
specifico di nemico. Latour si rifà alla «teologia politica» di
Carl Schmitt, che è una teoria della pace attraverso la guerra, in cui il nemico è l’hostis (il nemico pubblico), in tutte le
sue declinazioni, come padrone di casa, ostaggio, ospite e
nemico valoroso. Solo verso un simile nemico, sostengono
Schmitt e Latour, si prova rispetto e c’è la possibilità di essere
meno letali nel conflitto. Coloro che adottano le categorie di
Autorità e di Fede sono notoriamente inclini allo sterminio e
al genocidio (difficile negarlo!). Senza un Arbitro prestabilito,
si sentono persi. L’hostis richiede molto di più. Ma tutta l’azione resta comunque confinata nella morsa narrativa delle
prove di forza, del combattimento mortale, dove la consapevolezza di come si possa uccidere l’altro e di come ci si possa
uccidere a vicenda resta ben radicata. Latour specifica che lui
non vuole questa storia, ma non ne propone un’altra. L’unica
vera possibilità per la pace risiede nel racconto del nemico
rispettabile, dell’hostis, e delle prove di forza. «Ma quando si
è in guerra, è solo nel bel mezzo del conflitto che si decide chi
avrà l’autorità e chi no, chi sarà il vincitore e chi lo sconfitto.»40
I nemici di Schmitt non cambiano il nocciolo della storia;
gli Earthbound hanno bisogno di una storia di vita più tentacolare e meno binaria. Le storie di Gaia di Latour hanno bisogno di narratori compagni migliori di Carl Schmitt. Il problema di con chi con-pensare è immensamente materiale. Non
credo che il dilemma di Latour possa essere risolto in termini
di Antropocene. I suoi Earthbound devono intraprendere un
lungo viaggio nello Chthulucene per intrecciarsi con le creature perenni, serpeggianti, non eroiche, tentacolari e spaventose, quelle che modellano delle sporte a rete material-semiotiche che non servono a granché nelle prove di forza ma
sono utilissime per comprendere e condividere i significati
del vivere e del morire bene, e forse perfino i significati del
recupero ecologico per le creature umane e più-che-umane.
68


 IL PENSIERO TENTACOLARE


Modellando il suo pensiero sull’epoca definita
Antropocene e «Gaïa dai mille volti» (espressione di Stengers)
in amichevole disaccordo con Latour, Isabelle Stengers non ci
chiede di ricomporci per poter essere in grado, eventualmente, di «affrontare Gaïa». Ma come Latour e ancora di più come
Le Guin – una delle scrittrici di FS più generative –, Stengers
è risoluta nel cambiare il racconto. Concentrandosi sull’intrusione anziché sulla composizione, Stengers definisce Gaia
come un potere spaventoso e devastante che si intromette nelle nostre categorie di pensiero, nel pensiero stesso.41 La Terra/
Gaia è creatrice e distruttrice, non è una risorsa da sfruttare,
un pargolo da proteggere o una madre che allatta e promette di nutrire. Gaia non è una persona, ma un insieme di fenomeni sistemici complessi che formano un pianeta vivente.
L’intrusione di Gaia nelle nostre faccende è un evento radicalmente materialista che raccoglie moltitudini. Questa intrusione non minaccia la vita sulla Terra in sé – i microbi si adatteranno, a dir poco – ma minaccia la vivibilità della Terra per un
vasto numero di famiglie, specie, assemblaggi e individui in
un «evento» già in corso chiamato Sesta estinzione di massa.42
Stengers, come Latour, evoca il nome di Gaia allo stesso
modo di James Lovelock e Lynn Margulis, per definire degli
accoppiamenti non lineari complessi tra processi che compongono e sostengono dei sotto-sistemi intrecciati ma non
cumulativi per formare un insieme sistemico parzialmente
coerente.43 In questa ipotesi Gaia è autopoietica: si forma da
sola, mantiene i confini, è contingente, dinamica e stabile in
alcune circostanze ma non in altre. Gaia non può essere ridotta alla somma delle sue parti, ma conquista una coerenza
sistemica definita dinanzi alle perturbazioni, all’interno di
parametri che rispondono a dei processi sistemici dinamici.
A Gaia non importa e non può importare delle nostre intenzioni, dei nostri desideri o dei nostri bisogni, così come non
le importano i bisogni e i desideri di altri esseri biologici. Gaia
mette in discussione la nostra stessa esistenza. L’esistenza
delle persone che hanno provocato la sua mutazione brutale, una mutazione che minaccia il presente e il futuro degli
69


 CHTHULUCENE


umani e dei non-umani. Gaia non è un elenco di domande in
attesa di politiche razionali;44 Gaia è un evento intrusivo che
disfa il pensiero per come questo pensa di solito. «Gaia è colei
che mette in discussione e interroga le narrazioni e i ritornelli
della storia moderna. C’è solo un vero mistero in gioco: la risposta che noi – tutti noi che apparteniamo a questa storia –
saremo in grado di creare mentre affrontiamo le conseguenze
di ciò che abbiamo provocato.»45
ANTROPOCENE
Ma cosa abbiamo provocato, esattamente? Mi ritrovo a scrivere nel bel mezzo della storica siccità e la virulenta stagione
degli incendi che hanno colpito la California nel 2015, così ricorro alla foto delle fiamme provocate intenzionalmente nel
giugno del 2009 dal Sustainable Resource Alberta vicino al
Saskatchewan River Crossing sulla Icefields Parkway. Scopo
dell’incendio era arginare la diffusione del Dendroctonus
ponderosae (un parassita del legno) e creare una barriera per
incendi futuri, oltre che aumentare la biodiversità. La speranza è che questi incendi siano un alleato per la rinascita
della natura. La devastante diffusione di questo parassita
degli alberi nella zona occidentale degli Stati Uniti è un capitolo enorme nella storia del cambiamento climatico ai
tempi dell’Antropocene, così come lo sono gli episodi di megasiccità e le aggressive e prolungate stagioni degli incendi.
Nell’Ovest degli Stati Uniti, gli incendi hanno una complicata storia multispecie: il fuoco è un elemento essenziale per
persistere, ma contemporaneamente è agente di una «doppia
morte», la morte stessa della persistenza. In ballo ci sono le
semiotiche materiali del fuoco nella nostra epoca.
È ora di rivolgersi direttamente a quella cosa tempo-spazioglobale che si chiama Antropocene.46 Pare che il termine sia
stato coniato nei primi anni Ottanta dall’ecologo dell’Università del Michigan Eugene Stoermer (morto nel 2012), un esperto delle diatomee di acqua dolce. Stoermer introdusse questo
termine per indicare le prove sempre più evidenti degli effetti
trasformativi causati dalle attività umane sulla Terra. La pa70


 IL PENSIERO TENTACOLARE


rola Antropocene fece la sua comparsa teatrale nei discorsi
sulla globalizzazione nel 2000, quando il vincitore del Premio
Nobel Paul Crutzen – un chimico dell’atmosfera olandese – si
è unito a Stoermer nel sostenere l’idea che le attività umane
siano state di una tale rilevanza da meritare l’adozione di un
nuovo termine geologico per una nuova era destinata a soppiantare l’Olocene, cominciato alla fine dell’ultima era glaciale – o alla fine del Pleistocene – circa dodicimila anni fa. I
cambiamenti antropogenici introdotti a metà Settecento dalla macchina vapore e dall’uso del carbone, destinati a trasformare il pianeta in maniera drammatica, erano ormai evidenti
nell’aria, nelle acque e nelle rocce.47 Si stavano accumulando
prove a sufficienza per dimostrare che l’acidificazione e il riscaldamento degli oceani avevano comportato la rapida degenerazione degli ecosistemi della barriera corallina, col risultato di enormi e fantasmatici scheletri bianchi fatti da coralli
scoloriti, morenti, oppure già morti. Che sia stato proprio un
sistema simbiotico – il corallo, con le sue associazioni acquee
di celenterati, zooxantelle e altre creature – a puntare in direzione di una simile trasformazione globale è un fatto che non
mancherà di ritornare nel corso di questa storia.
Per adesso, però, limitiamoci a sottolineare come l’Antropocene abbia ricevuto grande consenso all’interno del
discorso scientifico e popolare, nel contesto dei pressanti e
diffusi tentativi di individuare i modi adatti per parlare, teorizzare, modellare e gestire quel Grosso Affare chiamato
Globalizzazione. Le proiezioni del cambiamento climatico
sono un potente ciclo di feedback positivo in grado di provocare un passaggio di stato nei sistemi discorsivi politici
ed ecologici.48 Che Paul Crutzen fosse un premio Nobel e un
chimico dell’atmosfera era un particolare importante. Già nel
2008 moltissimi scienziati in tutto il mondo avevano adottato quel termine non ancora ufficiale ma sempre più indispensabile;49 e un’infinità di progetti di ricerca, performance,
installazioni e conferenze nel mondo dell’arte, delle scienze
sociali e degli studi umanistici hanno iniziato a comportarsi
come se il termine fosse obbligatorio per definire e pensare
71


 CHTHULUCENE


le cose, non ultimo per affrontare le estinzioni accelerate in
tutte le unità tassonomiche biologiche immaginabili e lo stato di crescente miseria multispecie – compresa quella umana – su tutta la Terra. Gli esseri umani che bruciano fossili
sembrano determinati a creare il maggior numero possibile
di nuovi fossili nel minor tempo possibile. Queste tracce verranno lette negli strati delle rocce e sotto le acque dai geologi
del prossimo futuro, se non del presente. Forse, invece della
foresta che arde, la vera icona dell’Antropocene dovrebbe essere il Burning Man!50


Fig 2.3


Un’icona dell’Antropocene: le foreste in fiamme. Rocky
Mountain House, Alberta, Canada, 2 giugno 2009.
Fotografia di Cameron Strandberg.


È difficile comprendere la scala delle brucianti ambizioni
dell’uomo crea-fossili, di questo Antropos i cui progetti incendiari per accelerare le estinzioni meritano addirittura un
nome per un’intera era geologica. Lasciando da parte tutte le
altre estrazioni accelerate di minerali, piante e carne animale, territori natii di popolazioni umane e così via, vogliamo
pensare che, dinanzi ai collassi evidenti e costosissimi degli
72


 IL PENSIERO TENTACOLARE


ecosistemi e ai crescenti disordini politici, il tasso di sviluppo
delle tecnologie per le energie rinnovabili e delle misure politiche e tecniche per abbattere le emissioni di anidride carbonica ridurrà – se non eliminerà – il fardello del carbonio
in eccesso che riscalda il pianeta, evitando di bruciare ancora più combustibili fossili. O magari a mettere fine a questa
follia saranno le disavventure finanziarie delle industrie del
carbone e delle multinazionali petrolifere. Ma non andrà
così. Per erodere simili speranze basta un’occhiata superficiale a un notiziario qualunque, ma il problema è persino
più grave di quello che potrebbe sembrare a una lettura approfondita dei documenti dell’IPCC e dei quotidiani. In «The
Third Carbon Age», Michael Klare, docente di Peace e World
Security Studies all’Hampshire College, riporta numerose
prove contro l’idea che la vecchia epoca del carbone, rimpiazzata da quella recente del petrolio, verrà sostituita dall’era delle rinnovabili.51 Klare analizza i crescenti investimenti
– sia da parte delle nazioni che delle imprese – stanziati a livello globale nelle energie rinnovabili: è ovvio che ci sono dei
vantaggi di potere e dei grossi margini di profitto in questo
settore. Eppure, allo stesso tempo, i grandi attori sulla scena
globale perseguono qualsiasi misura strategica e tecnologica
immaginabile – e persino inimmaginabile – per estrarre fino
all’ultima caloria di carbon fossile, a qualsiasi profondità e
in qualsiasi formazione di sabbia, fango o roccia, con tutti gli
orrori del trasporto e della distribuzione fino ai punti di utilizzo, solo per bruciare quella caloria prima che qualcun altro
ci metta le mani sopra, nella grande storia fallica delle prime
bellissime parole e delle prime bellissime armi.52 In quella
che Klare definisce «Era del petrolio e del gas non convenzionali» la fratturazione idraulica o fracking è solo la punta
dell’iceberg (che si sta sciogliendo). Lo scioglimento dei mari
polari, letale per gli orsi bianchi e per le popolazioni costiere,
è estremamente vantaggioso per la concorrenza militare, la
perlustrazione, il trivellamento e la spedizione di petroliere
lungo i passaggi a Nord. A che serve un rompighiaccio quando si può contare sul fatto che il ghiaccio si sta sciogliendo?53
73


 CHTHULUCENE


Un ingegnere dei sistemi complessi di nome Brad
Werner ha preso la parola durante la conferenza dell’American Geophysical Union a San Francisco nel 2012 per esporre
una questione abbastanza semplice: volando restare in un
ambito prettamente scientifico, il capitalismo globale «ha
provocato un impoverimento delle risorse così rapido, conveniente e privo di ostacoli che, in reazione a ciò, i “sistemi
Terra-umani” stanno diventando pericolosamente instabili».
Perciò, ha detto Werner, l’unica cosa scientifica da fare è una
rivolta! I movimenti, non solo i singoli individui, sono fondamentali. Servono un’azione e un pensiero che non si adattino alla cultura capitalista dominante; e questa, ha ribadito
Werner, non è una questione di opinione, ma di dinamiche
geofisiche. Il giornalista che ha assistito all’incontro ha così
riassunto l’appello di Werner: «Sta dicendo che la sua ricerca
dimostra quanto il nostro intero paradigma economico sia
una minaccia alla stabilità ecologica».54 Werner non è il primo e non sarà l’ultimo ricercatore dedito a porre motivi di
preoccupazione a insistere su questo punto, ma la sua chiarezza durante quel convegno scientifico è stata corroborante. Rivolta! Pensare, pensare dobbiamo; dobbiamo pensare.
Ma pensare davvero, non come Eichmann il Senzapensiero.
Ovviamente il diavolo si nasconde nei dettagli: come dare
forma alla rivolta? Come riuscire a contare davvero, invece di
limitarsi a volerlo?
CAPITALOCENE
Almeno una cosa è davvero chiara. Non importa quanto sia
ossessionato dal generico universale maschile e quanto rivolga lo sguardo solo al cielo: non è stato l’Antropos a darsi alla
fratturazione idraulica e non dev’essere lui a dare il nome a
quest’epoca innamorata della «doppia morte». L’Antropos,
dopotutto, non è il Burning Man. Ma dato che questa definizione è già radicata e che per tanti attori importanti risulta
meno controversa rispetto a Capitalocene, so che continueremo ad avere bisogno del termine Antropocene. Lo userò
anch’io, con parsimonia; le cose e gli esseri raccolti dall’An74


 IL PENSIERO TENTACOLARE


tropocene nella sua rinnovata reticella potrebbero risultare
validi per sopravvivere tra le rovine e persino per un modesto
recupero terrestre.
Allo stesso tempo, se dobbiamo scegliere un solo termine per definire questi tempi FS, quel termine è sicuramente
Capitalocene.55 Non è stato l’Uomo Specie a dettare le condizioni della Terza Era del Carbonio o dell’Era nucleare.


Fig 2.4.


Un’icona del Capitalocene: Apertura del passaggio
a Nord-Ovest, 2012. Immagine della NASA Visible
Earth creata da Jesse Allen nel 2015 usando dati della
Land Atmosphere Near Real-Time Capability per EOS
(LANCE). National Snow and Ice Data Center.


La storia dell’Uomo Specie come agente dell’Antropocene
è una replica quasi ridicola della grande Avventura fallica
umanizzante e modernizzante in cui l’uomo, fatto a immagine e somiglianza di un dio scomparso, assume nella sua
ascesa sacro-secolare dei superpoteri, solo per finire nell’ennesima, tragica detumescenza. L’uomo autopoietico che si
fa da sé è di nuovo crollato, questa volta per un tragico errore di sistema, trasformando ecosistemi biodiversi in furiosi
75


 CHTHULUCENE


deserti di biofilm e meduse urticanti. Così come non è stato il determinismo tecnologico a produrre la Terza Era del
Carbonio, il carbone e la macchina a vapore non hanno determinato la storia, e in ogni caso le date sono tutte sbagliate:
non perché si debba risalire all’ultima era glaciale, ma perché dovremmo includere quantomeno il gran rimondeggiare
di merci e mercati di quei lunghi secoli dell’era attuale che
furono il Cinquecento e il Seicento, ammesso di poter perseverare nell’idea (errata) di restare eurocentrici quando pensiamo alle trasformazioni «globalizzanti» che danno forma al
Capitalocene.56 Non si può non raccontare delle reti che tennero assieme zucchero, metalli preziosi, piantagioni, genocidi indigeni e schiavitù, con le loro innovazioni sul lavoro, le
dislocazioni e le ricomposizioni di creature e cose destinate
a spazzare via lavoratori umani e non-umani di tutti i tipi. La
contagiosa rivoluzione industriale inglese ha avuto un’importanza enorme, ma è solo uno degli elementi agenti nelle
relazioni mondeggianti, storicamente situate e abbastanza
recenti che hanno trasformato il pianeta. Le dislocazioni dei
popoli, delle piante e degli animali, il livellamento di foreste
immense e l’estrazione violenta dei metalli vengono prima
della macchina a vapore; ma questa non è una giustificazione, un invito a disperarsi per la perfidia dell’Antropos, o
dell’Uomo Specie o dell’Uomo Cacciatore.
Le storie sistemiche dei metabolismi, delle articolazioni o
delle coproduzioni (scegliete la metafora che preferite) interconnesse di economie ed ecologie, di narrazioni storiche e creature umane e non umane, devono essere sempre opportunistiche e contingenti. Devono essere anche sempre relazionali,
simpoietiche e consequenziali.57 Si tratta di storie terrestri, non
cosmiche, benedette o maledette nello spazio extra-atmosferico. Il Capitalocene è terrestre; non deve essere per forza l’ultima
era geologica di biodiversità che includa anche la nostra specie.
Ci sono tantissime belle storie ancora da raccontare, tante reticelle da intrecciare, e non solo per opera degli esseri umani.
A mo’ di provocazione, lasciate che riassuma le mie
obiezioni all’Antropocene come strumento, come racconto
76


 IL PENSIERO TENTACOLARE


o come epoca con cui pensare: 1) Il sistema mitico associato
all’Antropos è una montatura, e le sue storie finiscono male.
Più precisamente, finiscono con una doppia morte; non ci dicono nulla dell’esistere e del progredire. È difficile raccontare
una storia come si deve con un attore così scarso. Gli attori
scarsi hanno bisogno di una storia, ma non di tutta la storia.
2) l’Uomo Specie non fa la Storia. 3) Uomo più Strumento non
fa la Storia. Questo è ciò che raccontano gli eccezionalisti
umani della Storia. 4) Quella Storia deve lasciare il passo alle
geostorie, alle storie di Gaia, alle storie sinctonie; i terrestri vivono e muoiono in maniera tentacolare, intrecciata e reticolare in un gioco della matassa multispecie e simpoietico; non
fanno la Storia. 5) L’apparato sociale umano dell’Antropocene
tende a essere sbilanciato verso l’alto ed è troppo incline alla
burocrazia. La rivolta ha bisogno di altre forme di azione e di
altre storie per ottenere conforto, ispirazione ed efficacia. 6)
Nonostante il suo affidarsi a modelli informatici agili e alle
teorie dei sistemi autopoietici, l’Antropocene si basa troppo
su una teoria delle relazioni ormai «impensabile», vale a dire
la vecchia teoria dell’individualismo utilitarista limitato, in
cui unità preesistenti in rapporti competitivi assorbono tutta
l’aria dall’atmosfera (ma non l’anidride carbonica, a quanto
pare: quella purtroppo resta). 7) Le scienze dell’Antropocene sono troppo confinate all’interno di teorie dei sistemi restrittive e delle teorie evolutive che costituiscono la Sintesi
Moderna, che nonostante la loro straordinaria importanza e
il loro straordinario valore si sono dimostrate incapaci di riflettere bene su simpoiesi, simbiosi, simbiogenesi, sviluppo,
ecologie di rete e microbi. Per una teoria evolutiva che cerca
di essere adeguata, è un bel problema. 8) Antropocene è un
termine più significativo e facile da usare per gli intellettuali
delle classi e delle regioni ricche; non è un termine idiomatico che riconduce all’ambiente, al clima, alla terra, alla cura
delle campagne o ad altro ancora in tante zone del mondo –
soprattutto, ma non solo, per le popolazioni indigene.
Mi schiero con la femminista ambientalista Eileen Crist
quando attacca le implicazioni di gran parte del discorso
77


 CHTHULUCENE


sull’Antropocene, di cui sottolinea le tendenze manageriali,
tecnocratiche, modernizzanti, innamorate del mercato e del
profitto, e come al solito orientate all’eccezionalismo umano.
Questo discorso non solo è ostinatamente sbagliato e ingiusto
in sé, ma avvilisce e stronca la nostra capacità di immaginare
e prenderci cura di altri mondi, sia quelli esistenti e precari
(comprese le «terre incontaminate», la cosiddetta wilderness,
malgrado la storia di questo termine sia stata contaminata
dal colonialismo razzista), sia quelli a cui dobbiamo dare vita
in alleanza con le altre creature, per quei passati, presenti e
futuri che è ancora possibile recuperare. «La scarsità sempre
più radicale e pervasiva e la sofferenza che questa sta causando a tutti i viventi sono un prodotto dell’eccezionalismo umano a tutti i livelli.» Al contrario, un’umanità con una maggiore integrità terrena «sollecita a dare priorità al nostro ritirarci
e ridimensionarci, ad accettare di buon grado le limitazioni
dei nostri numeri, delle nostre economie e dei nostri habitat
per il bene di una libertà maggiore e più inclusiva e di una
qualità della vita migliore».58
Se gli Umani vivono nella Storia e gli Earthbound si fanno
carico del loro compito nell’Antropocene, troppi Postumani
(e postumanisti, che sono una compagine a sé) sono passati
ai ranghi dell’Antropocene per i miei gusti. Forse la mia famiglia umana e non-umana sono le spaventose creature ctonie
che serpeggiano nei tessuti di Terrapolis.
Finché il Capitalocene verrà raccontato con il linguaggio
del marxismo fondamentalista, con tutte le trappole rappresentate dalla Modernità, dal Progresso e dalla Storia, questo
termine sarà sempre soggetto alle stesse critiche, se non ad
altre persino più aggressive. Le storie dell’Antropocene e del
Capitalocene corrono sempre il rischio di diventare fin troppo grandi. Marx è stato più bravo, e anche Darwin. Possiamo
ereditare il loro coraggio e la loro capacità di raccontare storie sufficientemente grandi senza scadere nel determinismo,
nella teleologia e nella pianificazione.59
I mondeggiamenti relazionali storicamente situati si
fanno beffe sia della divisione binaria tra natura e società sia
78


 IL PENSIERO TENTACOLARE


del nostro essere schiavi del Progresso e della sua gemella
cattiva, la Modernizzazione. Il Capitalocene è stato creato su
basi relazionali, e non da un Antropos terreno dalle fattezze
divine, da una legge della storia, dalla macchina stessa o da
un demone chiamato Modernità.


Fig 2.5


Octopi Wall Street: Symchtonic revolt. Disegno di
Marley Javis, Laurel Hiebert, Kira Treibergs, 2011.
Oregon Insitute of Marine Biology.


Perciò il Capitalocene va disfatto su basi relazionali, così da
comporre in forma di storie e figure di filo FS semiotico-materiali qualcosa di più vivibile, qualcosa di cui Ursula K. Le
Guin andrebbe fiera. Ancora una volta scioccati dal nostro
consenso pratico quotidiano e costante (il mio, il vostro e
quello di miliardi di abitanti della Terra) verso questa cosa
chiamata capitalismo, Philippe Pignarre e Isabelle Stengers
fanno notare che la sua condanna è stata inefficace, altrimenti sarebbe sparito da un bel pezzo. Un’oscura, ammaliata dedizione alle tentazioni del Progresso (e del suo polo
79


 CHTHULUCENE


opposto) ci scaraventa verso infinite alternative infernali,
come se non avessimo altri modi a disposizione per rifare
il mondo, per reimmaginarlo, per rivivere e riconnetterci gli
uni con gli altri nel benessere multispecie. Questa spiegazione non è una giustificazione per evitare di fare meglio tante
cose importanti: semmai è il contrario. Pignarre e Stengers
riconoscono la presenza di esperienze collettive dal basso
capaci di inventare nuove pratiche di immaginazione, resistenza, rivolta, riparazione e lutto, oltre che per vivere e
morire bene. Queste esperienze collettive ci ricordano che
il disordine stabilito non è necessario: un altro mondo non
solo è urgente, è anche possibile, ma non se ci facciamo ammaliare dalla disperazione, dal cinismo o dall’ottimismo, e
dal discorso fideistico/scettico sul Progresso.60 Tanti critici
e teorici culturali marxisti, nei loro momenti migliori, sarebbero d’accordo con me.61 E anche le creature tentacolari
lo sarebbero.62
CHTHULUCENE
A partire dagli approcci di Lovelock e Margulis basati sui sistemi generativi complessi, per molti pensatori occidentali
contemporanei l’Antropocene è incarnato da Gaia. Ma Gaia
si svela e si dispiega meglio nello Chthulucene: una temporalità continua che resiste alla rappresentazione come alla
datazione, e che richiede una miriade di nomi. Generata
da Caos,63 Gaia era ed è una potente forza intrusiva di cui
nessuno si può appropriare e che non può salvare nessuno,
capace di provocare le migliori teorie sui sistemi complessi
autopoietici del tardo Novecento che hanno portato a riconoscere la devastazione causata dai processi antropogenici
dei secoli più recenti – una controspinta necessaria alle rappresentazioni euclidee e ai racconti dell’Uomo.64 Nella conferenza post-eurocentrica «The Thousand Names of Gaia», i
filosofi e antropologi brasiliani Eduardo Viveiros de Castro
e Déborah Danowski esorcizzano l’idea persistente che Gaia
sia relegata agli antichi Greci e alle culture europee successive nel loro reimmaginare le criticità della nostra epo80


 IL PENSIERO TENTACOLARE


ca.65 Nomi, non volti, non trasformazioni dell’identico, ma
qualcos’altro, migliaia di qualcos’altro che parlano ancora
di un mondeggiare e un rimondeggiare connesso, andante,
generativo e distruttivo in quest’era della Terra. Abbiamo
bisogno di un’altra figura, di migliaia di nomi per questo
qualcos’altro, per erompere dall’Antropocene e schizzare in
un altro racconto che sia abbastanza grande da contenerci.
Morsa dall’esilissimo Pimoa chthulhu in una foresta di sequoie in California, voglio proporre la figura di Medusa e i
tanti mondeggiamenti incompiuti dei suoi antenati, affiliati
e discendenti. Forse Medusa, l’unica Gorgone mortale, può
condurci tra gli olobiomi di Terrapolis e aumentare le nostre possibilità di far infrangere le navi degli Eroi del XXI
secolo contro una barriera corallina ancora in vita, anziché
permettere loro di risucchiare l’ultima goccia di carne fossile dalla roccia morta.
La statuetta di terracotta di Potnia Theron, la Signora
degli Animali, rappresenta una dea alata che indossa una
gonna a balze e tiene un uccello in ciascuna mano.66 Potnia
Theron è un chiaro memento dell’ampiezza, della portata,
dell’estensione temporale nei passati e nei futuri dei poteri
ctoni nel mondo mediterraneo, nel vicino Oriente e oltre.67
Potnia Theron affonda le sue radici nella cultura minoica e
micenea, e permea le vicende greche delle Gorgoni (soprattutto dell’unica Gorgone mortale, Medusa) e di Artemide.
È una specie di Ur-Medusa che viaggia lontano, questa
Signora delle Bestie, e rappresenta un potente collegamento tra Creta e l’India. La figura alata viene chiamata anche
Potnia Melissa, Signora delle Api, rivestita di tutti i loro doni
ronzanti, pungenti e carichi di miele. Si notino le sensazioni
acustiche, tattili e gustative sollecitate da questa Signora e
dalla sua simpoietica carne più-che-umana. I serpenti e le
api sono più delle pungenti antenne tentacolari che degli
organismi dotati di una visione binoculare, anche se queste
creature sono pure capaci di vedere, nella prospettiva composta e a mosaico degli insetti.
Nelle diverse incarnazioni che hanno assunto in giro
81


 CHTHULUCENE


per il mondo, le dee con le ali da ape sono molto antiche,
e ora ne abbiamo bisogno più che mai.68 Le ciocche serpeggianti e il volto da Gorgone avvincono Potnia Theron/
Melissa in una variegata parentela di forze ctonie terrestri che viaggiano nello spazio e nel tempo. La parola greca Gorgone di solito si traduce con «spaventoso», ma forse
questa è un’interpretazione astralizzata e patriarcale di storie e rappresentazioni assai più terribili che raccontano di
creazione, distruzione e di una tenace, persistente finitezza
terrestre. Potnia Theron/Melissa/Medusa ci fa pensare alla
fisionomia in maniera completamente diversa, perché rompe con le raffigurazioni umaniste moderne (incluse quelle
tecno-umaniste) dell’Antropos che guarda in avanti e scruta il cielo. Dobbiamo ricordarci che la parola chthonios in
greco significa «sotto, dentro o appartenente alla terra e ai
mari»: un ricco e torbido calderone terrestre per l’FS, il fatto scientifico, la fantascienza, il femminismo speculativo e
la fabula speculativa. Le creature ctonie non sono divinità
celesti, non fondano olimpi, non sono amiche dell’Antropocene né del Capitalocene, e di sicuro non sono compiute. Gli
Earthbound possono rincuorarsi; e agire.
Le Gorgoni sono potenti entità ctonie alate senza una genealogia precisa; la loro portata è laterale e tentacolare; non
hanno un lignaggio definito e nessuna classificazione certa
(di genere, di generi), sebbene vengano rappresentate e raccontate come femmine. Nelle versioni antiche, le Gorgoni
si intrecciano con le Erinni (le Furie), forze ctonie che vendicano i crimini contro l’ordine naturale. Nei mondi alati,
sono le Arpie dai corpi di uccello a svolgere questa funzione vitale.69 Adesso provate a guardare di nuovo gli uccelli di
Potnia Theron e chiedetevi cosa stanno facendo. Sono forse
cugini delle Arpie? Attorno al 700 a.C., Esiodo immaginava le
Gorgoni come demoni del mare, figlie di divinità marine. Io
interpreto la Teogonia di Esiodo come il tentativo di stabilizzare una famiglia queer troppo esuberante. Più che emergere, le Gorgoni erompono; sono intrusive in un senso analogo
a ciò che Stengers intende per Gaia.
82


 IL PENSIERO TENTACOLARE


Fig 2.6


Icona per lo Chthulucene. Potnia Theron con la faccia da Gorgone. Tipologia di Potnia Theron, Kameiros,
Rodi, 600 a.C. circa, terracotta, 33 cm di diametro,
British Museum, rinvenuta da Auguste Salzmann e
Sir Alfred Bilotti, acquisizione del 1860. Fotografia di
Marie-Lan Nguyen, 2007.


Le Gorgoni trasformavano in pietra gli uomini che ne fissavano i volti velenosi, vivi e incrostati di serpenti. Mi chiedo cosa
sarebbe successo se quegli uomini avessero saputo come rapportarsi gentilmente con le spaventose creature ctonie. Mi
domando se si possano ancora imparare queste buone maniere, se c’è tempo per imparare adesso, o se la stratigrafia
delle rocce terrà conto solo dei fini e della fine di un Antropos
pietrificato.70
Visto che gli dei dell’Olimpo identificavano in lei un
nemico particolarmente pericoloso per l’autorità e la linea di successione delle divinità celesti, la Medusa mortale
83


 CHTHULUCENE


è di particolare interesse per i miei tentativi di proporre lo
Chthulucene come una delle storie abbastanza grandi da poter essere infilate in quella sporta che serve a restare a contatto col problema della nostra epoca. Risignifico e manipolo
storie, ma non più di quanto abbiano sempre fatto i Greci.71
L’eroe Perseo viene spedito a uccidere Medusa; con l’aiuto di
Atena – nata dalla testa di Zeus e sua figlia prediletta – taglia
la testa della Gorgone per poi darla alla sua complice, questa dea vergine della saggezza e della guerra. Piazzando la
testa mozzata di Medusa in posizione frontale sul suo scudo
(l’egida), Atena tradisce ancora una volta gli Earthbound: da
una creatura senza madre non possiamo aspettarci nulla di
diverso. Ma da questo omicidio su procura derivano ottime
cose, poiché dal corpo senza vita di Medusa spunta Pegaso,
il cavallo alato. Le femministe hanno un rapporto molto speciale con i cavalli. Chi ha detto che queste storie non possano
più smuoverci materialmente?72 Dal sangue gocciolante dalla testa recisa di Medusa sono nate le barriere coralline dei
mari occidentali, oggi ricordate con nomi tassonomici legati
alle Gorgoni: la gorgonia e la gorgonia rossa, composte nelle
simbiosi di animali celenterati ed esseri simili alle alghe fotosintetiche detti zooxantelle.73
Con i coralli ci allontaniamo del tutto dalle inebrianti
rappresentazioni facciali, serpentine o meno. Persino Potnia
Theron, Potnia Melissa e Medusa non possono tirar fuori da
sole tutte le tentacolarità di cui abbiamo bisogno. Nell’atto di
pensare, configurare e raccontare, il ragno citato all’inizio del
capitolo, il Pimoa chthulhu, si allea con le creature invertebrate
dei mari. Il corallo si allinea con le piovre, i calamari e le seppie. I polpi vengono definiti «ragni del mare» non solo per la
loro tentacolarità, ma anche per le loro abitudini predatorie. Le
creature ctonie devono mangiare, si mettono a tavola con noi:
cum panis, specie compagne della Terra. Sono figure chiave
per rappresentare le precarietà seducenti, attraenti, bellissime,
limitate e pericolose dello Chthulucene. Questo Chthulucene
non è sacro e non è profano; questo mondeggiare terreno è pienamente terrestre, confuso e mortale – e ora è a rischio.
84


 IL PENSIERO TENTACOLARE


Predatrici mobili dalle tante braccia che pulsano attraverso e sopra la barriera corallina, le piovre vengono chiamate i ragni del mare. E così il Pimoa cthulhu e l’Octopus cyanea
(il polpo diurno) si incontrano nei racconti reticolari dell’Antropocene.74
Tutte queste storie servono a proporre – si spera in maniera attraente – lo Chthulucene come una storia terza e necessaria, una terza sporta per raccogliere tutto ciò che ci serve per andare avanti e restare a contatto con il problema.75
Le creature ctonie non sono confinate in un passato svanito.
Sono uno sciame che pulsa, punge e succhia adesso, e gli esseri umani non si trovano in un cumulo di compost separato. Siamo humus, non Homo, non Antropos; siamo compost,
non postumani. In quanto suffisso, la parola kainos («-cene»)
indica le nuove epoche appena create del denso presente.
Rigenerare i poteri biodiversi della terra è il lavoro e il gioco
simpoietico dello Chthulucene. Nello specifico, a differenza
dell’Antropocene e del Capitalocene, lo Chthulucene è fatto
di storie multispecie in via di svolgimento, di pratiche del
con-divenire in tempi che restano aperti, tempi precari, tempi in cui il mondo non è finito e il cielo non è ancora crollato. Siamo la posta in gioco gli uni degli altri. A differenza
del dramma che domina il discorso dell’Antropocene e del
Capitalocene, nello Chthulucene gli esseri umani non sono
gli unici attori rilevanti; gli altri esseri non sono mere comparse che si limitano a reagire. L’ordine viene rielaborato, si
disfa una maglia per crearne un’altra: gli esseri umani sono
della Terra e con la Terra, e i poteri biotici e abiotici di questa
Terra sono la trama principale del racconto.
Ad ogni modo, le azioni degli esseri umani situati e reali contano. È importante capire su quali modi di vivere e di
morire scommettiamo. È importante non solo per gli esseri
umani, ma anche per le innumerevoli creature di ogni unità tassonomica che abbiamo sottoposto a stermini, estinzioni, genocidi e futuri senza futuro. Che ci piaccia o no, siamo
coinvolti nel gioco della matassa che consiste nella cura dei
mondeggiamenti precari resi ancora più precari dall’uomo
85


 CHTHULUCENE


che brucia i fossili creando altri fossili a tutta velocità, nelle orge dell’Antropocene e del Capitalocene. C’è bisogno di
una varietà di giocatori umani e non-umani in ogni singola
fibra del tessuto che compone questa storia tanto necessaria
che è lo Chthulucene. Qui i ruoli principali non sono riservati agli stessi giocatori che spadroneggiano nelle storie del
Capitalismo e dell’Antropos, storie troppo grandi che invitano a sporadici attacchi di panico apocalittico e a denunce
ancora più sporadiche e tra loro scollegate anziché a pratiche
attente di pensiero, amore, rabbia e cura.
Troppo volentieri sia l’Antropocene che il Capitalocene si
lasciano andare al cinismo, al disfattismo, alle previsioni autoassertive e autoriferite del tipo «è troppo tardi, i giochi sono
fatti» – discorsi che in questo periodo sento ovunque attorno
a me, nelle dichiarazioni degli esperti e nelle parole della gente comune. Sono discorsi in cui sia l’autocommiserazione disperata che i punti fermi tecno-teocratici della geoingegneria
sembrano contagiare ogni immaginazione condivisa possibile. Imbattersi nel mondeggiare assolutamente non-nostro e
più-che-umano delle barriere coralline, con i loro bisogni necessari al vivere e al morire di un’infinità di creature, significa
imbattersi nella consapevolezza che oggi, per vivere e morire
bene, almeno 250 milioni di esseri umani dipendono direttamente dalla costante integrità di questi olobiomi. Diversi
coralli, diverse persone, diverse popolazioni sono in gioco,
insieme e le une per le altre. O la prosperità verrà coltivata
come una responso-abilità multispecie senza l’arroganza degli dei celesti e dei loro emissari, o la Terra biodiversa scivolerà in qualcosa di estremamente vischioso, come qualunque
sistema adattativo complesso sovraccarico che non ha più la
forza di incassare un insulto dopo l’altro.
I coralli hanno contribuito per primi a rendere gli
Earthbound consapevoli dell’Antropocene. Sin dall’inizio, i
diversi usi del termine Antropocene hanno enfatizzato il riscaldamento e l’acidificazione degli oceani a causa delle emissioni di anidride carbonica generate dai combustibili fossili.
Il riscaldamento e l’aumento dell’acidità sono noti fattori di
86


 IL PENSIERO TENTACOLARE


stress che fanno ammalare e sbiancano le barriere coralline, uccidendo le zooxantelle che garantiscono la fotosintesi
e alla fine anche i loro simbionti celenterati, nonché tutte le
altre creature che appartengono alla miriade di unità tassonomiche di quell’ambiente, il cui mondeggiare dipende da
un sistema corallino intatto. I coralli dei mari e i licheni della
terra ci aiutano anche a prendere coscienza del Capitalocene:
l’estrazione mineraria sui fondali marini, le trivellazioni negli oceani, la fratturazione idraulica, gli oleodotti che attraversano i delicati paesaggi nordici ricoperti da licheni, sono
fondamentali per accelerare il disfacimento nazionalista,
transnazionalista e capitalista del mondo.
Ma i simbionti dei coralli e dei licheni ci permettono anche di penetrare in profondità i tessuti epici del fitto
Chthulucene presente, dove è ancora possibile – a malapena
– giocare a un gioco FS molto più bello, collaborando senza
arroganza con tutte le creature che popolano questa confusione. Siamo tutti licheni: anche noi possiamo essere raschiati via dalle rocce dalle Furie che ancora si scatenano per vendicarsi dei crimini contro la Terra. In alternativa, possiamo
unirci alle trasformazioni metaboliche tra rocce e creature
per imparare a vivere e morire bene. «“Ti rendi conto”, dirà
il fitolinguista al critico di estetica, “che [tanti anni fa] non
sapevano neanche leggere in Melanzana?”. E sorrideranno
della nostra ignoranza, mentre zaino in spalla scaleranno
una montagna per leggere i versi dei licheni appena decifrati
sulla parete settentrionale del Pikes Peak».76
Occuparmi di questa faccenda in continuo divenire mi
riporta alla domanda che ha inaugurato il capitolo. Cosa
succede quando l’eccezionalismo umano e l’individualismo
utilitarista dell’economia politica classica diventano impensabili nelle discipline e interdiscipline scientifiche più avanzate? Impensabili davvero: con loro, non è possibile pensare.
Perché l’epocale nome dell’Antropos si è imposto proprio nel
momento in cui le pratiche di conoscenza e le interpretazioni
della simbiogenesi e della simpoiesi sono estremamente e meravigliosamente disponibili e generative in tutte le humusità,
87


 CHTHULUCENE


comprese le arti, scienze e le politiche non-colonizzanti? E se
i gesti dolenti dell’Antropocene e il disfacimento del mondo
del Capitalocene fossero gli ultimi rantoli degli dei celesti, e
non la certezza di un futuro ormai spacciato, della fine dei
giochi? È importante sapere quali pensieri pensano altri pensieri. Dobbiamo pensare!


Fig 2.7.


Polpo diurno, Octupus cyanea, nelle acque vicino Lanai,
Hawaii. Fotografia di David Fleetham. OceanwideImages.com


Lo Chthulucene incompiuto deve raccattare la spazzatura dell’Antropocene, la tendenza allo sterminio del
Capitalocene, e sfrangiare, tagliuzzare e stratificare a più non
posso come un giardiniere matto, creando così un ammasso
di compost molto più caldo e accogliente per tutti i passati, i
presenti e i futuri ancora possibili.


88


 3.
SIMPOIESI.
LA SIMBIOGENESI E L’ARTE DI RESTARE
A CONTATTO CON IL PROBLEMA
Questo capitolo è dedicato a Lynn Margulis (1938-2011)
e ad Alison Jolly (1937-2014)


SIMBIOGENESI
Simpoiesi è una parola semplice, significa «con-fare». Nulla
si crea da solo, niente è davvero auto-poietico o auto-organizzato. Come dice Never Alone, il gioco-mondo creato dagli Inupiat di cui parlerò più avanti, i terrestri non sono mai
da soli.1 È questa l’implicazione radicale della simpoiesi.
Simpoiesi è la parola più adatta per indicare i sistemi storici
complessi, dinamici, reattivi, situati. È una parola che ci permette di mondeggiare in compagnia. La simpoiesi avvolge
l’autopoiesi, la srotola e la estende in maniera generativa.
Nel corridoio che unisce i dipartimenti di Geoscienze e
di Biologia alla UMass Amherst, vicino al Life and Earth Café,
c’è un quadro molto intenso di un metro per due intitolato
Endosymbiosis. Il fatto che sia appeso proprio lì è un chiaro
indizio spaziale di come le creature con-divengono l’una con
l’altra.2 Forse per una sensuale curiosità molecolare, sicuramente per un appetito insaziabile, la tentazione irresistibile
di abbracciarci l’un l’altra è il motore che fa girare la vita e la
morte sulla Terra. Le creature si penetrano a vicenda, si riavvolgono l’una attorno all’altra e l’una attraverso l’altra, si
mangiano, fanno indigestione, si digeriscono in parte e in
parte si assimilano a vicenda, e così definiscono degli ordini
simpoietici altrimenti noti come cellule, organismi e assemblaggi ecologici.
Un altro termine per definire queste entità simpoietiche
è olobionte o, etimologicamente, «essere intero», «essere integro».3
L’olobionte è una cosa molto diversa dall’Uno e dall’Individuo. Gli olobionti, attraverso nodi politemporali e polispaziali, si ammassano e restano uniti in maniera contingente e
89


 CHTHULUCENE


dinamica, coinvolgendo altri olobionti in schemi complessi.
Le creature non precedono le loro relazioni, si creano a vicenda attraverso il coinvolgimento di materiale semiotico,
a partire dagli esseri precedenti a tali coinvolgimenti. Lynn
Margulis sapeva quasi tutto sull’«intimità tra sconosciuti»,
un’espressione da lei introdotta per descrivere le pratiche
elementari del con-divenire delle creature in ogni ganglio
dell’intra-azione nella storia della Terra. Io suggerisco di
il termine oloenti per sostituire le parole «unità» o «esseri».


Fig. 3.1


Endosymbiosis: Homage to Lynn Margulis, Shoshanah
Dubiner, 2012. www.cybermuse.com


Come Margulis, uso la parola olobionte per indicare gli assemblaggi simbiotici, su qualsiasi scala spaziale o temporale, che
assomigliano più a nodi di relazioni intra-attive diversificate
all’interno di sistemi dinamici complessi piuttosto che a entità
di una biologia composta da unità preesistenti legate tra loro
(geni, cellule, organismi, ecc.), in interazioni che si possono
concepire solo in forma di competizione o di cooperazione.
Come quello di Margulis, il mio olobionte non designa l’ospite + i simbionti, perché tutti gli attori coinvolti sono simbion90


 SIMPOIESI


ti l’uno per l’altro, attraverso diversi tipi di relazionalità e con
diversi gradi di apertura all’attaccamento e all’assemblaggio
reciproco. Simbiosi non è sinonimo di «mutuo beneficio». La
gamma di nomi necessari per descrivere i processi e gli schemi reticolari eterogenei dei vantaggi e dei dilemmi dinamici e
situati di questi simbionti/olobionti sta iniziando a emergere
solo adesso che alcuni biologi hanno iniziato ad abbandonare i dettami dell’individualismo possessivo e i giochi a somma
zero che sono sempre stati il modello per le loro spiegazioni.
Esperta di microbi, studiosa di biologia cellulare, chimica, geologia e paleogeografia, oltre che amante delle lingue e
delle arti, della storia e della teoria dei sistemi, ma anche delle
creature pericolosamente generative (inclusi gli esseri umani), Margulis era una teorica radicale dell’evoluzione. I suoi
primi e più intensi amori furono i batteri e gli archeobatteri
della Terra, in tutte le loro arroganti espressioni. Per Margulis
al centro della vita c’è l’idea che nuovi tipi di cellule, tessuti,
organi e specie si evolvono soprattutto attraverso la persistente intimità tra sconosciuti. La fusione dei genomi nelle simbiosi, seguita dalla selezione naturale – la mutazione gioca un
ruolo molto modesto come motore del cambiamento sistemico –, conduce a livelli sempre più complessi di una quasi-individualità sufficiente per andare avanti giorno per giorno, o per
eoni interi. Margulis chiamava questo elementare e mortale
processo di creazione della vita simbiogenesi.
I primi esseri a mettere in atto la simbiogenesi sono stati i
batteri e gli archeobatteri. Ho l’impressione che Margulis fosse
profondamente convinta che i batteri e gli archeobatteri avessero esaurito l’intero processo simbiogenetico, e che non ci
fosse molto altro da fare o da inventare per le cosiddette entità
biologiche di ordine superiore. Alla fine, comunque, fondendosi gli uni con gli altri in modi stabilizzati e continuativi, gli
archeobatteri e i batteri hanno inventato la cellula complessa
moderna, con il suo nucleo pieno di cromosomi filamentosi
fatti di DNA e di proteine, e diversi altri tipi di organuli extranucleari, dai flagelli ondulati alle cilia rotanti per la locomozione, dalle vescicole ai tubuli specializzati che servono a
91


 CHTHULUCENE


svolgere miliardi di funzioni e che funzionano meglio se tenuti
leggermente separati tra loro.4 In quanto fondatrice dell’Ipotesi di Gaia insieme a James Lovelock e studiosa dei processi
sistemici intrecciati e multilivello delle forme di organizzazione e mantenimento non-riduzionista che rendono unica la
Terra e i suoi esseri viventi, Margulis ha definito questi processi autopoietici.5 Forse avrebbe dovuto definirli simpoietici,
ma il termine e il concetto non erano ancora emersi all’epoca.6
Purché la parola autopoiesi non stia per «autosufficiente» e
«che si crea da sé», l’autopoiesi e la simpoiesi – che mettono in
luce e celano aspetti diversi della complessità sistemica – sono
in un rapporto di frizione generativa anziché di opposizione.
Nel 1998, una giovane ricercatrice canadese in Scienze
ambientali, M. Beth Dempster, ha suggerito il termine simpoiesi per indicare «sistemi che producono in maniera collettiva, che non hanno confini spaziali o temporali autodefiniti.
L’informazione e il controllo sono distribuiti tra i componenti. Sistemi evolutivi che possono generare cambiamenti
sorprendenti». Al contrario, i sistemi autopoietici sono unità
autonome che si «autoproducono», e sono dotati di «confini spaziali e temporali autodefiniti che tendono al controllo
centralizzato, all’omeostasi e alla prevedibilità».7 La simbiosi
crea problemi all’autopoiesi, e la simbiogenesi crea problemi
ancora più grossi alle unità individuali che si auto-organizzano. Quanto più la simbiogenesi sembra essere onnipresente
nei processi di organizzazione dinamica degli esseri viventi,
tanto più simpoietico, complicato, tortuoso, intrecciato ed
esteso è il mondeggiare terrestre.
Il protozoo mixotricha paradoxa è la creatura più adatta
a spiegare l’«individualità» complessa, la simbiogenesi e la
simbiosi. Margulis ha riconosciuto all’interno di queste creature almeno cinque diversi tipi tassonomici di cellule, ognuno col proprio genoma:
A basso ingrandimento, la M. paradoxa sembra un ciliato unicellulare che si sposta nel liquido. Al microscopio elettronico,
però, si vede che consiste di cinque creature distinte. All’esterno
92


 SIMPOIESI


è evidentemente quel tipo di organismo unicellulare classificato come protista. Ma dentro ogni cellula nucleata, dove ci
si aspetterebbe di trovare dei mitocondri, ci sono tanti batteri
sferici. Sulla superficie, dove ci si aspetterebbe di trovare delle
cilia, ci sono 250.000 Treponema spirochetaes filamentosi (simili a quelli che generano la sifilide) e un contingente altrettanto
numeroso di grossi batteri a forma di asta. Inoltre abbiamo riclassificato 200 spirochete più grandi e le abbiamo denominate
Canaleparolina darwiniensis.8


Lasciando da parte i virus, ogni M. paradoxa non è una, non
è cinque, e non è neanche decine di centinaia di migliaia, ma
è la creatura-immagine perfetta per rappresentare gli olobionti. Questo olobionte vive nell’intestino della termite australiana, la Mastotermes darwiniensis, anche lei portatrice
di molte storie FS da raccontare sugli uni e molti, ovvero gli
oloenti. Le simbiosi delle termiti, comprese quelle instaurate
con le persone (per non parlare di quelle instaurate con i funghi), sono materia di leggende… e di ricette culinarie. Provate
a informarvi sugli olobiomi della Macrotermes natalensis e il
fungo coltivato da questa termite, il Termitomyces, nei bollettini scientifici recenti.9 Sono anni che le M. paradoxa e i loro
affiliati accompagnano la mia scrittura e il mio pensiero.
A partire da L’origine delle specie di Darwin, pubblicato
nel 1859, la biologia evolutiva è diventata sempre più cruciale per la nostra capacità di pensare, sentire e agire bene, e le
scienze darwiniane interconnesse che si sono unite grosso
modo tra il 1930 e il 1950 a formare la «Sintesi Moderna» o
la «Nuova Sintesi» sono ancora oggi stupefacenti. Come si
fa a essere una persona seria senza rendere omaggio a opere come Genetics and the Origin of Species di Theodosius
Dobzhansky (1937), Systematics and the Origin of Species di
Ernst Mayr (1942), Tempo and Mode in Evolution di George
Gaylord Simpson (1944) o persino alle più recenti formulazioni socio-biologiche di Richard Dawkins all’interno della
Sintesi Moderna come Il gene egoista? Ad ogni modo, le relazioni e le unità vincolate (frammenti di codice, geni, cellule,
93


 CHTHULUCENE


organismi, popolazioni, specie, ecosistemi) descritte matematicamente in equazioni basate sulla competizione sono gli
unici attori e gli unici formati narrativi concepiti dalla Sintesi
Moderna. Il momento evolutivo, che rasenta sempre la nozione moderna di progresso, è un tema onnipresente, anche
se la teleologia in senso stretto non lo è. Anche se queste
scienze hanno creato le basi per la concettualizzazione scientifica dell’Antropocene, vengono disfatte proprio dal modo di
ragionare dei sistemi dell’Antropocene che richiedono un’analisi in cui autopoiesi e simpoiesi si avviluppano a vicenda.
Radicate nelle unità e nelle relazioni, soprattutto le relazioni competitive, le scienze della Sintesi Moderna – per
esempio quelle incentrate sulla genetica delle popolazioni –
fanno fatica a stare al passo con quattro ambiti fondamentali
della biologia: l’embriologia e lo sviluppo, la simbiosi e gli intrecci collaborativi tra olobionti e olobiomi, gli immensi mondeggiamenti dei microbi, e le esuberanti intra- e inter-azioni
bio-comportamentali tra creature.10 Gli approcci in sintonia
con il «con-divenire della multispecie» ci aiutano a restare a
contatto con il problema su questa Terra. Una «Nuova Nuova
Sintesi» – una sintesi estesa – che sta emergendo nelle biologie e nelle arti transdisciplinari propone delle figure di filo
che intrecciano ecologie, evoluzione, sviluppo, storia, affetti,
performance, tecnologie e altro ancora, nella sfera dell’umano e del non-umano.
Grazie soprattutto a Margulis, posso tratteggiare solo alcuni degli aspetti di questa «Sintesi Estesa» che ha iniziato a
svilupparsi nei primi anni del XXI secolo.11 Alcune teorie sulla simbiogenesi nel lavoro di Margulis sono state anticipate
da Konstantin Mereschkowsky e altri teorici che fanno parte della sua eredità cosmopolita.12 Tuttavia Margulis, i suoi
successori e i suoi colleghi hanno combinato alcune idee e
materialità simbiogeniche con tutti i potenti strumenti cyborg delle rivoluzioni biologiche molecolari e ultra-strutturali del tardo Novecento, compresi i microscopici elettronici,
i sequenziatori di DNA, le tecniche di dosaggio immunologico, gli immensi database genomici e proteomici comparati,
94


 SIMPOIESI


e altro ancora. La forza della Sintesi Estesa consiste proprio
in questa convergenza intellettuale, culturale e tecnica che
rende possibile sviluppare nuovi organismi modello, pratiche di sperimentazione concrete, collaborazioni di ricerca
e strumenti sia discorsivi che di dimostrazione matematica.
Una convergenza di questo tipo era materialmente impossibile prima degli anni Settanta, ed è rimasta tale anche dopo.
Un modello è un oggetto di lavoro; un modello non appartiene allo stesso tipo delle metafore o delle analogie. Un modello viene fatto funzionare, e funziona. Un modello è come un
cosmo in miniatura, in cui una Alice nel Paese delle Meraviglie
incuriosita dalla biologia può prendere un tè con la Regina di
Cuori e chiederle come funziona il mondo, anche se è proprio
il mondo, così semplice e così complesso, a far funzionare lei.
I modelli nella ricerca biologica sono sistemi stabilizzati che
possono essere condivisi tra colleghi per indagare le questioni in maniera sperimentale o teorica. Tradizionalmente, la
biologia ha contato su un piccolo insieme di laboriosi modelli viventi, ognuno modellato in nodi e strati di pratiche che li
hanno resi adatti a rispondere ad alcuni tipi di domande e non
ad altre. Elencando sette sistemi modello fondamentali nella biologia evolutiva (nello specifico: i moscerini della frutta
Drosophila melanogaster; il Caenorhabditis elegans, un nematode; il topo Mus musculis; la rana Xenopus laevis; il danio
zebrato Danio rerio; il gallo comune Gallus gallus e la senape
Arabidopsis thaliana), Scott Gilber ha scritto:
L’elezione di un organismo a organismo modello garantisce
una piattaforma in base alla quale si può avanzare una richiesta di fondi, e aiuta a far affermare una comunità di ricercatori
che ragionano in maniera simile e hanno identificato i problemi
che la comunità ritiene importanti. Si sono fatte molte pressioni
per ottenere lo status di organismo modello e il timore è che se
il proprio organismo non viene riconosciuto come tale, si venga
relegati negli angoli più remoti della ricerca. Per questo motivo,
gli organismi modello sono diventati il fulcro delle conversazioni
scientifiche e politiche nella biologia evolutiva contemporanea.13
95


 CHTHULUCENE


Ottimi per studiare in che modo le parti (geni, cellule, tessuti,
ecc.) di entità ben definite si accomodano a vicenda in unità
che cooperano e/o competono, i sette organismi individuati
non possono soddisfare il ricercatore che studia le intra-zioni
e le inter-azioni reticolari della simbiosi e della simpoiesi in
spazialità e temporalità eterogenee. Gli olobionti richiedono infatti modelli in sintonia con un numero espandibile
di compagni quasi-collettivi/quasi-individuali in relazioni
costitutive: queste relazionalità sono l’oggetto dello studio.
I partner non esistono prima di entrare in relazione. Nello
studio dei processi trasformativi della biologia evolutiva dello sviluppo ecologico (Eco-Devo-Evo) stanno emergendo modelli di questo tipo.
Margulis ci ha messo di fronte a entità dinamiche che
formano più collaborazioni collettive, come il protozoo
Mizotricha paradoxa, per studiare l’invenzione evolutiva di
cellule complesse a partire dalle intra-azioni e le inter-azioni
di batteri e archeobatteri. Introdurrò brevemente altri due
modelli, ciascuno dei quali è stato proposto ed elaborato
in laboratorio per studiare la trasformazione degli schemi
attraverso cui il mondo vivente si organizza: 1) un modello
basato sul batterio coanoflagellato per spiegare l’invenzione
della pluricellularità animale, e 2) un batterio-calamaro utile
per sviscerare le simbiosi evolutive tra creature necessarie al
divenire l’una dell’altra. Un terzo modello simbiogenico per
la formazione di ecosistemi complessi è evidente negli olobiomi della barriera corallina, ma affronterò questo modello
attraverso il mondeggiare artistico-scientifico anziché attraverso il prodotto di un laboratorio sperimentale.
Anche se le piante pluricellulari sono comparse sulla
Terra mezzo milione di anni prima, mi concentrerò su un sistema modello della pluricellularità animale per la sua solidità e la sua ricchezza simpoietica. Ogni essere vivente è emerso e ha perseverato (oppure no) immerso e avvolto in batteri e
archeobatteri. Niente è propriamente sterile: questo è un pericolo spaventoso, un fatto elementare della vita, un’opportunità per generare altre creature. Utilizzando gli approcci
96


 SIMPOIESI


genomici molecolari e comparativi e proponendo dei processi infettivi-simbiogenici, il laboratorio di Nicole King presso
l’Università della California a Berkeley cerca di ricostruire le
possibili origini e lo sviluppo della pluricellularità animale.14
Gli scienziati di questo laboratorio dimostrano che gli incontri e gli intrecci interspecie – a dire il vero dovremmo dire
«inter-regno» – possono produrre entità che restano unite, si
sviluppano, comunicano e formano tessuti stratificati come
fanno gli animali.
Alegado e King lo spiegano così:
I confronti tra gli animali moderni e i loro parenti viventi più
stretti, i coanoflagellati, suggeriscono che i primi animali abbiamo utilizzato delle cellule flagellate coanocite per catturare la preda batterica. La citologia della cattura della preda,
per esempio l’adesione cellulare tra preda e predatore, implica
meccanismi che potrebbero essere stati cooptati per mediare
le interazioni intercellulari durante l’evoluzione della pluricellularità animale. Il precedente dei batterivori, inoltre, può aver
influenzato l’evoluzione di genomi animali, determinando lo
sviluppo di percorsi genetici per l’immunità e per facilitare il
trasferimento genico orizzontale. Comprendere le interazioni
tra i batteri e i progenitori degli animali può aiutare a spiegare
l’infinità di modi in cui i batteri modellano la biologia degli animali moderni, inclusi gli umani.15


Nell’ottica di Marilyn Strathern, qui le connessioni parziali
abbondano. Avere fame, mangiare, digerire in parte, assimilare in parte, trasformarsi in parte: questo è ciò che fanno le
specie compagne.
L’ambizioso scopo di Nicole King è individuare un organismo modello, stabilizzato e ben identificabile dal punto di
vista genomico, valido per i coanoflagellati (Salpingoeca rosetta) e i batteri dal genere Algoriphagus, per indagare alcuni
aspetti critici nella formazione di animali pluricellulari. I coanoflagellati possono vivere come singole cellule o come colonie pluricellulari, ma da cosa dipende? La stretta relazione
97


 CHTHULUCENE


evolutiva tra coanoflagellati e animali contribuisce a rafforzare questo modello.16 Tuttavia, dato che ci sono spiegazioni
alternative allettanti, la teoria simbiogenica sulle origini della pluricellularità animale elaborata da King viene contestata. Quel che distingue il suo laboratorio dagli altri è il fatto
che abbia prodotto un sistema modello trattabile sperimentalmente, che può essere trasmesso ad altri centri di ricerca
e generare delle domande utili a spiegare cosa sia un animale. Essere animale significa con-divenire insieme ai batteri
(e senza dubbio anche ai virus e a tanti altri tipi di creature;
un aspetto essenziale della simpoiesi è che si può estendere a
tanti attori). Non è un caso che i migliori divulgatori scientifici, nelle nostre conversazioni a tavola, citino spesso Nicole
King e la sua attività di laboratorio.17
Ora introdurrò un bell’organismo modello per studiare
la simbiosi dello sviluppo. La domanda qui non è come gli
animali esistono e progrediscono, ma piuttosto come modellano degli schemi evolutivi che permettono loro di attraversare il tempo in una serie di incredibili morfogenesi. Il mio
modello preferito riguarda il piccolo Euprymna scolopes, il
cosiddetto calamaro delle Hawaii, e i suoi simbionti batterici, i Vibrio fischeri, indispensabili affinché il calamaro possa
costruire una sacca speciale nel suo mantello per ospitare i batteri bioluminescenti. Grazie a questi batteri, al buio il calamaro appare alla sua preda come un cielo stellato, o sembra non
proiettare alcuna ombra nelle notti illuminate dalla luna. La relazione simbiotica tra calamaro delle Hawaii e batterio è stata
molto fertile per tanti tipi di studi, «dall’ecologia e l’evoluzione
di un sistema simbiotico ai meccanismi molecolari soggiacenti
nelle interazioni tra partner che permettono la formazione, lo
sviluppo e la persistenza a lungo termine dell’alleanza».18
A meno che i giovani calamari non vengano infettati nel
punto giusto e al momento giusto dal batterio giusto, non
sviluppano gli organi speciali che servono a ospitare i batteri necessari per mimetizzarsi e andare a caccia da adulti.
I batteri sono una parte integrante della biologia dello sviluppo del calamaro. Inoltre, i batteri producono dei segnali
98


 SIMPOIESI


che regolano i ritmi circadiani dei calamari adulti. Il calamaro regola i numeri dei batteri, esclude i partner non voluti e
offre delle superfici attraenti per ospitare i vibrio. Margaret
McFall-Ngai, dopo aver studiato la biologia da campo degli
invertebrati marini, la biochimica e la biofisica, ha iniziato a
lavorare sull’olobionte spontaneo calamaro-batterio nel 1988,
quando ha iniziato a collaborare con Edward (Ned) Ruby, un
microbiologo altrettanto interessato alla simbiosi. Sapendo
che altri batteri vibrio sono responsabili della comunicazione patogena alla base del colera, non mi sono sorpresa più di
tanto quando ho scoperto che i batteri hanno molti talenti comunicativi. Come ha detto McFall-Ngai, «le Vibrionacae sono
gruppi di batteri i cui membri spesso hanno un ampio raggio fisiologico e nicchie ecologiche multiple».19 La semiotica
materiale è una chimica esuberante; le radici del linguaggio
attraverso le unità tassonomiche, con tutte le sue conoscenze
e i suoi malintesi, affondano in questi attaccamenti.
Le collaborazioni simpoietiche tra calamaro e batteri disegnano figure di filo attraverso varie discipline e metodologie, compreso il sequenziamento del genoma, le tecnologie di
diagnostica genomica, la genomica funzionale e la biologia da
campo, il che rende la simbiogenesi una cornice concettuale
potentissima per la biologia del XXI secolo. Lavorando sulla
relazione simbiotica tra gli afidi della pianta di piselli e i batteri Buchnera, Nancy Moran enfatizza questo punto: «Il motivo
principale per cui la ricerca sulla simbiosi all’improvviso è diventata attiva – dopo essere stata relegata per anni ai margini
della biologia ufficiale – è che la tecnologia legata al DNA e la
genomica hanno davvero ampliato la nostra capacità di scoprire la diversità dei simbionti, e soprattutto di rivelare come
le capacità metaboliche microbiche contribuiscono al funzionamento dell’ospite e delle comunità biologiche».20 A questo
aggiungerei la necessità di investigare il modo in cui i partner
pluricellulari nelle simbiosi condizionano i simbionti microbici. «Ospite-simbionte» è una locuzione strana per quel che
succede in realtà: a qualunque grandezza, tutti i partner che
costituiscono gli olobionti sono simbionti l’uno dell’altro.
99


 CHTHULUCENE


Due articoli accademici rivoluzionari secondo me incarnano bene i profondi cambiamenti scientifici in atto.21
Nel primo, il cui sottotitolo recita «We Have Never Been
Individuals» («Non siamo mai stati individui»), Gilbert, Sapp
e Tauber sostengono la teoria degli olobionti e invocano una
visione simbiotica della vita riassumendo le prove contro le
unità limitate, ricavate dall’anatomia, la fisiologia, la genetica, l’evoluzione, l’immunologia e lo sviluppo. In «Animals in
a Bacterial World: A New Imperative for the Life Sciences»,
invece, i ventisei co-autori del pezzo sottolineano il costante
progresso delle conoscenze riguardo a un sempre più vasto
raggio di interazioni animali-batteri presenti sia negli ecosistemi sia nelle simbiosi intime. Gli scienziati sostengono
che queste prove debbano cambiare in maniera profonda
gli approcci a cinque domande: «In che modo i batteri hanno facilitato le origini e l’evoluzione degli animali; in che
modo animali e batteri si condizionano i genomi a vicenda;
in che modo il normale sviluppo animale dipende dai partner batterici; come si mantiene l’omeostasi tra animali e i
loro simbionti; in che modo gli approcci ecologici possono
approfondire la nostra capacità di capire i livelli multipli
dell’interazione animali-batteri».22
Questi scritti sono circondati da una nebula di aneddoti:
dai colleghi preoccupati alle conferenze ai revisori che non
li capiscono perché non sono abituati a un tale livello di evidenza e di transdisciplinarietà in un singolo articolo accademico, fino agli editor inizialmente entusiasti e poi via via
sempre più preoccupati. Sono aneddoti che ricorrono spesso
in presenza di sintesi nuove e di proposizioni generative e rischiose. I critici sono una parte fondamentale dell’olobioma
in cui si fa la scienza, e io sono tutt’altro che un’osservatrice
disinteressata.23 Allo stesso tempo, credo sia importante che
questi due articoli accademici siano stati pubblicati in sedi
prestigiose in un momento cruciale nella parabola della ricerca sui sistemi biologici complessi, nei tempi urgenti del
cosiddetto Antropocene, quando l’arte di vivere su un pianeta danneggiato richiede un’azione e un pensiero simpoietici.
100


 SIMPOIESI


SCIENZA E ARTE SI INTRECCIANO
IN UN MOMENTO INVOLUTIVO
Mi piace mondeggiare tra arte e scienza come pratica simpoietica per vivere su un pianeta danneggiato. Carla Hustak e
Natasha Myers ci hanno consegnato un bellissimo articolo
accademico intitolato «Involutionary Momentum» («Il momento involutivo»), che per me fa da cardine tra la simbiogenesi e il mondeggiare che presento nel terzo paragrafo di
questo capitolo. Queste autrici hanno riletto la seducente
scrittura che Darwin ha dedicato alla sua cura delle sensualissime orchidee e degli insetti che le impollinano. Anche
Hustak e Myers seguono i numerosi avviluppamenti e le comunicazioni tra api, vespe, orchidee e scienziati. Le autrici
sostengono che l’«involuzione» potenzi l’«evoluzione» della
vita e della morte sulla Terra. Avvolgersi verso l’interno permette di dispiegarsi verso l’esterno; la forma del movimento
della vita traccia uno spazio iperbolico, frastagliato come una
lattuga riccia, una barriera corallina o un lavoro fatto all’uncinetto. Come i biologi citati nel paragrafo precedente, Hustak
e Myers sostengono che un gioco a somma zero basato sulla
presenza di metodici individualisti in competizione tra loro
sia una caricatura del mondo sensuale, florido, chimico, biologico, semiotico-materiale che sta alla base della scienza
stessa. Inglobando nei propri ranghi «piante articolate e altri
organismi loquaci», le creature viventi amano la matematica
energica e ripetitiva delle spinte e delle trazioni della geometria iperbolica, ma non amano l’inferno dei giochi a somma
zero, buoni soltanto per i ragionieri.24
L’orchidea e le api che la impollinano si costituiscono a vicenda
attraverso una presa reciproca da cui né la pianta né l’insetto
possono essere liberati… È nell’incontro tra orchidee, insetti e
scienziati che si apre una possibilità per un’ecologia dell’intimità interspecie e per le sue sottili proposizioni. La posta in gioco
in questo approccio involutivo è una teoria della relazionalità
ecologica che prenda sul serio le pratiche degli organismi, le
loro invenzioni e gli esperimenti che mettono in atto per model101


 CHTHULUCENE


lare la vita e i mondi interspecie. È un’ecologia ispirata a un’etica femminista della «responso-abilità» […] in cui le questioni
sulla differenza di specie sono sempre unite all’attenzione verso
l’affetto, il coinvolgimento e la rottura; una ecologia affettiva in
cui la creatività e la curiosità caratterizzano le forme sperimentali della vita per tutti i tipi di soggetti coinvolti, non solo gli esseri umani.25


I fiori delle orchidee sono famosi perché somigliano ai genitali femminili degli insetti necessari a impollinarle. Il maschio alla ricerca di femmine del suo stesso tipo viene attratto dal colore, dalla forma e dagli irresistibili feromoni di
una specie particolare di orchidea, simili a quelli dell’insetto stesso. Queste interazioni sono state spiegate – o meglio,
sono state liquidate – dall’ortodossia neodarwinista come se
non fossero altro che un inganno e una forma di sfruttamento biologico dell’insetto da parte del fiore: in altre parole, un
esempio perfetto del gene egoista in azione. Hustak e Myers
invece leggono il neodarwinismo in maniera trasversale persino in questo caso, dove c’è una forte asimmetria tra «costi e
benefici», per trovare altri modelli utili ai fini di una scienza
ecologica delle piante. Le storie di mutazione, adattamento e
selezione naturale non vengono ridotte al silenzio, ma il loro
volume non viene neanche alzato al punto da assordare gli
scienziati, come se fosse l’evidenza a chiederlo, quando qualcosa di più complesso si sta facendo largo nella ricerca tra le
varie discipline. «Questo implica la capacità di leggere sintonizzando i nostri sensi su storie raccontate in registri altrimenti silenziati. Lavorando trasversalmente alle logiche riduttive, meccanicistiche e basate sull’adattamento che sono
alla base delle scienze ecologiche, offriamo una lettura che
amplifica il racconto grazie alle pratiche creative, improvvisate e transitorie attraverso le quali piante e insetti involvono
le une nelle vite degli altri.»26
Ma cosa succede quando un partner coinvolto in maniera cruciale nella vita di un altro scompare dalla faccia
della Terra? Quando gli olobionti vanno in pezzi? Cosa suc102


 SIMPOIESI


cede quando interi olobiomi crollano sotto le macerie di
simbionti distrutti? Sono domande che dobbiamo farci per
forza nelle urgenze dell’Antropocene e del Capitalocene, se
vogliamo alimentare l’arte di vivere su un pianeta danneggiato. Nel romanzo di fantascienza Il gioco di Ender del 1985,
Orson Scott Card esplora il modo in cui un ragazzino che
eccelle nella tecno-scienza dello sterminio di alcuni insetti
(gli Scorpioni) in una grande guerra cross-specie, una volta
adulto si assume la responsabilità delle morti che ha causato, iniziando a raccogliere storie e testimonianze per chi resta quando un altro essere, o modo di essere, muore. Ender
deve fare quello che da ragazzino – quando era immerso
esclusivamente in cyber-realtà e in una mortale guerra virtuale – non era riuscito a fare: dovrà andare in visita, convivere, affrontare i morti e i vivi in tutte le loro materialità. Il
compito dell’«araldo dei morti» è portare i morti nel presente, in modo da rendere la vita e la morte più responso-abili
nei tempi che verranno. Grazie alla performance continua
della memoria da parte di un’orchidea che evoca la «sua»
ape ormai estinta, mondeggio insieme a Ender, tra biologia
e letteratura, tra arte e scienza.
Nella vignetta Bee Orchid di xkcd scopriamo che un tempo
è esistita un’ape ormai scomparsa perché c’è un fiore che
ancora somiglia agli organi genitali di quell’ape femmina in
attesa di copulare. La vignetta è speciale: non confonde questa seduzione con l’identità, non ci dice che il fiore è esattamente uguale ai genitali dell’insetto estinto. Il fiore, invece,
coglie la presenza dell’ape di sguincio, nel desiderio e nella
mortalità. La forma del fiore è «un’idea di come l’ape femmina appariva all’ape maschio. […] Un’idea interpretata da
una pianta. […] L’unico ricordo dell’ape è un dipinto opera
di un fiore morente».27 Una volta circondato da api ronzanti
e vive, il fiore diventa una cosa che parla per i morti. Nella
vignetta un omino stilizzato promette che non dimenticherà
il fiore dell’ape quando verrà il momento della sua estinzione. L’arte della memoria riguarda tutte le creature terrestri.
Dobbiamo tenerne conto quando pensiamo alla rinascita!
103


 CHTHULUCENE


Fig 3.2


Bee Orchid. Xkcd.Com (Randall Munroe). Traduzione
vignette: I fiori di alcune orchidee sembrano api
femmine. Quando i maschi cercano di accoppiarsi,
spargono polline. Questa orchidea – l’Ophrys Apifera
– fa i fiori, ma le api non ci vanno sopra. L’ape imitata
dal fiore si è estinta tempo fa. Senza il suo partner, l’orchidea ha iniziato a impollinarsi da sola, una strategia
genetica estrema che non fa altro che rimandare l’inevitabile. Non rimane nulla di quell’ape, ma dalla forma del
fiore sappiamo che è esistita. È un’idea di come l’ape
femmina appariva all’ape maschio, un’idea interpretata
da una pianta. Wow, vuol dire che… l’unico ricordo
dell’ape è un dipinto opera di un fiore morente. Mi ricorderò di te, orchidea. Ti ricorderò.


104


 SIMPOIESI


ARTE E SCIENZA MONDEGGIANO
PER RESTARE A CONTATTO CON IL PROBLEMA
Voglio chiudere questo capitolo con l’attivismo di quattro
mondeggiamenti tra arte e scienza utili per una guarigione
parziale, una riabilitazione modesta e per una rinascita ancora possibile pur in tempi difficili come l’Antropocene e il
Capitalocene. Penso a questi mondeggiamenti come al dispiegarsi degli avidi e aculeati tentacoli delle creature predatrici
che spruzzano inchiostro e praticano l’arte della mimetizzazione, creature di quel tempo passato, presente e futuro in divenire chiamato Chthulucene.28 Reagendo alla disperazione
con la rinascita, lo Chthulucene è il tempospazio delle creature sinctonie, le creature terrestri simbiogeniche e simpoietiche, quelle che oggi sono sommerse e schiacciate nei tunnel,
nelle caverne, negli anfratti, sospinte ai bordi e negli interstizi
delle acque infette, dei cieli e dei territori devastati. Le creature ctonie sono creature indigene alla Terra in una miriade di
linguaggi e storie. Le popolazioni indigene decoloniali e i loro
progetti si trovano al centro delle mie storie di alleanza.
Ognuno di questi mondeggiamenti tra arte e scienza
coltiva una forte responso-abilità a favore di esseri e luoghi
potenti e minacciati. Ognuno è un sistema modello utile a
pensare e agire in maniera simpoietica, multispecie e coinvolgendo più giocatori, situati di volta in volta in un luogo
particolarmente sensibile: 1) la Grande Barriera Corallina e
tutte le barriere coralline del mondo, con il progetto Crochet
Coral Reef, avviato e coordinato dall’Institute for Figuring di
Los Angeles; 2) l’isola del Madagascar, con una serie di libri
di storia naturale per bambini in malgascio e in inglese intitolata Ako project, resa possibile dall’amicizia senza confini
tra alcuni scienziati e artisti; 3) i territori circumpolari abitati
dagli Inupiat in Alaska, dove è stato ideato il gioco-mondo
Never Alone, incentrato sui modi di raccontare degli Inupiat29
e concretizzato grazie alla simpoiesi tra E-Line Media e Cook
Inlet Tribal Council; e il caso più sviluppato, 4) l’altopiano
Black Mesa popolato dai Navajo e dagli Hopi intrappolati
in Arizona, sede di numerosi attivismi e di una coalizione
105


 CHTHULUCENE


che ingloba il Black Mesa Indigenous Support, il Black Mesa
Trust (Hopi), gli scienziati e la popolazione indigena di pastori devoti alla pecora Navajo-Churro, i Black Mesa Weavers for
Life and Land, gli attivisti della Black Mesa Water Coalition
– soprattutto di stirpe Diné – e le genti e le pecore della Diné
be’iiná/Navajo Lifeway.30
Ognuno di questi progetti testimonia un rischioso, sincero e non innocente «coinvolgimento reciproco gli uni nelle vite degli altri».31 Con-facendo e con-fondendosi con le
creature tentacolari che si aggrappano e pungono per uno
Chthulucene generativo e continuo, ognuno di questi modelli è una figura di filo FS del con-divenire multispecie. Questi
mondeggiamenti tra arte e scienza sono olobiomi, o oloenti, in cui scienziati, artisti, membri della comunità ed esseri
non-umani si coinvolgono reciprocamente gli uni nei progetti
e nelle vite degli altri; presto iniziano ad avere bisogno gli uni
degli altri in modi appassionati, corporei, variegati e significativi. In tempi saturi di morte, tutti questi progetti ci rinvigoriscono. Sono simpoietici, simbiogenici e simanimagenici.
QUATTRO ZONE CRITICHE
Immersi negli oceani surriscaldati e acidi, sempre più nocivi
e caldi col passare dei decenni, gli olobiomi corallini sono a rischio ovunque. Le barriere coralline hanno la biodiversità più
alta di tutti gli ecosistemi marini. La simbiosi dei polpi celenterati – che fotosintetizzano dei dinoflagellati detti «zooxantelle», presenti nel tessuto del corallo –, e un’orda di microbi
e virus, costituiscono il pilastro dell’olobioma corallino, che
ospita una moltitudine di altre creature. Centinaia di milioni
di esseri umani, molti dei quali poverissimi, dipendono proprio dalla salute degli ecosistemi corallini per potersi guadagnare da vivere.32 In realtà un’affermazione simile minimizza molto l’interdipendenza corallina dalle creature umane e
non-umane. Riconoscere che gli ecosistemi delle barriere coralline stanno morendo per via del riscaldamento e dell’acidificazione degli oceani è stato importantissimo per accrescere
la popolarità del termine Antropocene nel 2000. I coralli, come
106


 SIMPOIESI


i licheni, sono stati tra le prime dimostrazioni effettive di una
relazione simbiotica riconosciuta dai biologi all’epoca; coralli
e licheni sono le creature che hanno insegnato ai biologi a percepire il provincialismo delle proprie idee sugli individui e sulle formazioni collettive. Queste creature hanno insegnato alle
persone come me che siamo tutti licheni, siamo tutti coralli.
Inoltre, pare che in alcuni punti specifici le barriere coralline
in mare aperto funzionino come refugia per rifornire i coralli
danneggiati in acque più basse.33 Le barriere coralline sono le
foreste del mare, proprio come le foreste di Anna Tsing sono
i refugia del terreno. Come se non bastasse, i mondi corallini
sono di una bellezza devastante, e io non riesco a immaginare
che siano solo gli umani a riconoscere questa bellezza.
La Repubblica del Madagascar è una grande nazione
isola al largo della costa orientale africana, patria di intrecci
stratificati e complessi di popolazioni e altre creature storicamente situate, tra cui i lemuri, parenti stretti delle scimmie e
dei gorilla. Nove creature non-umane su dieci in Madagascar
– comprese tutte le specie dei lemuri – non si trovano da nessun’altra parte al mondo. Il tasso di estinzione e di distruzione
delle foreste e dei displuvi che sono vitali per le popolazioni
rurali (ovvero la maggior parte dei cittadini del Madagascar)
e per i residenti in città e nei villaggi, oltre che per un’infinità di non-umani, va oltre ogni immaginazione. Si sa solo
che è un processo ben avanzato, anche se molto contestato a
livello locale e trans-locale. Alcune fotografie dimostrano che
circa il 40/50 percento delle foreste del Madagascar era ancora
rigoglioso negli anni Cinquanta, ma poi hanno preso a sparire,
insieme alle proprie creature e alle popolazioni che per vivere
hanno raccolto (e coltivato) per secoli i frutti della foresta. Il benessere della foresta è una delle priorità più urgenti per la rinascita – a dire il vero, per la sopravvivenza – di tutta la Terra. Le
contestazioni devono valere: non è una scelta, è una necessità.34
Il Nord circumpolare soffre l’impatto dell’Antropocene
e del Capitalocene più di qualsiasi altro ambiente. L’Artide si
sta riscaldando circa due volte in più rispetto al tasso medio
globale. Con lo scioglimento delle banchise, dei ghiacciai e
107


 CHTHULUCENE


del permafrost, le persone, gli animali, i microbi e le piante
non possono più fare affidamento sulle stagioni, e neanche
su quelle forme temporanee di materia liquida o solida fondamentali per la loro percezione e i loro modi di progredire.
Per mangiarsi bene a vicenda è necessario incontrarsi bene
a vicenda, e questo richiede una sincronia sufficiente. La sincronia è esattamente una delle proprietà del sistema che sta
andando in tilt su tutto il pianeta. Il problema non è il cambiamento sulla Terra; il vero problema sono i tassi e la distribuzione di questo cambiamento. Come se non bastasse, le nazioni
imperialiste circumpolari ossessionate dal consumo competono nei mari sempre più militarizzati per il diritto a sfruttare
le enormi riserve di carbon fossile incapsulato nell’estremo
Nord, rilasciando così altri gas serra in proporzioni inimmaginabili e pericolosissime. Una tempesta geofisica e geopolitica
di proporzioni inaudite sta trasformando le pratiche di vita e
di morte in tutta la regione polare. Le coalizioni formate dalle
persone e le creature che affrontano questa tempesta sono essenziali per le possibilità di rinascita delle energie della Terra.
Ubicata sull’altopiano del Colorado, una regione che
si estende per 337.000 chilometri quadrati, la Black Mesa è
un territorio ancestrale sia per gli Hopi che per i Diné. Ma la
Black Mesa è anche un luogo contemporaneo, necessario ad
assicurare reddito, cibo, acqua, socialità e ritualità alle famiglie Hopi e Navajo. Il bacino carbonifero – un tempo un
immenso lago del Pleistocene – è il più grande deposito di
carbone negli Stati Uniti. A partire dal 1968, questa nazione
colonizzante capitalista ha ospitato la più grossa operazione
di estrazione a cielo aperto nell’intero Nord America, guidata dalla Peabody Western Coal Company (di proprietà della
Peabody Energy, la compagnia carbonifera privata più grande al mondo). Per quarant’anni, il carbone estratto a cielo
aperto dalla Black Mesa è stato polverizzato, mescolato con
enormi quantità di acqua cristallina tratta dall’insostituibile bacino acquifero Navajo, e trasportato in un gigantesco
condotto (di proprietà della Southern Pacific) per 439.000
chilometri verso la Mohave Generating Station in Nevada,
108


 SIMPOIESI


una fabbrica ad alto tasso di inquinamento costruita dalla
Betchel Corporation. Questa centrale garantiva energia sufficiente alle città tossiche nel deserto del Southwest, tra cui
anche Los Angeles.
Le persone che vivono sulla Black Mesa ad oggi non hanno la garanzia né di acqua potabile né di elettricità affidabile,
e molti dei pozzi locali sono esauriti, dato che il bacino acquifero Navajo è stato dilapidato. Le pecore che bevono dagli
stagni pieni di sostanze tossiche e ricche di solfati muoiono,
l’acqua di falda è inquinata.
Prima il condotto, poi la miniera Black Mesa e infine la
centrale termica Mohave Generating Station sono stati chiusi
nel 2005 grazie al lavoro sinergico di indigeni e coloni ambientalisti.35 Nel tentativo di far convergere le operazioni della compagnia nel vicino sito di estrazione Kayenta sotto una
sola licenza fino al 2026, attualmente la Peabody ha intenzione di riaprire ed espandere la miniera Black Mesa inglobando
ulteriori territori attualmente necessari a pecore e persone,
per non parlare di altre creature. Quest’operazione allargata prevede che il carbone venga lavato, appena estratto, con
l’acqua proveniente dall’acquifero Coconino.
Il carbone della miniera a cielo aperto Kayenta viene spedito a centocinquantaseimila chilometri di distanza verso la
Navajo Generating Station (NGS) sul confine tra Arizona e
Utah, vicino alla Glen Canyon Dam. La NGS è la più grande
centrale elettrica nella parte occidentale degli Stati Uniti.36
Il nome della compagnia è alquanto ironico dato che circa
metà delle case Navajo non ha l’elettricità e la centrale non
appartiene alla Navajo Nation. Anche volendo mettere da
parte il benessere a lungo termine della popolazione locale,
delle altre creature, del terreno e dell’acqua, senza una considerevole quantità di dividendi ottenuti dal carbone e senza
energia a basso costo garantita ai residenti, la dipendenza
dal lavoro legato al carbone costringe la Navajo Nation, così
come gli Hopi, a vivere in una trappola. Il tasso di disoccupazione all’interno della Navajo Nation è di circa il 45 percento, e sia gli Hopi che i Diné sono tra i cittadini più poveri
109


 CHTHULUCENE


degli Stati Uniti. Quando negli anni Settanta venne costruita
da Bechtel su territori concessi in affitto dalla Navajo Nation,
questa centrale si ritrovò a essere la seconda azienda più
grande di tutti gli Stati Uniti. Il proprietario principale della Navajo Generating Station è il Bureau of Reclamation del
governo federale, che risponde al Dipartimento degli Interni,
mentre il Bureau of Indian Affairs, sempre nel Dipartimento
degli Interni, ha il dovere di proteggere i territori e le risorse
dei nativi. Nell’accordo, stretto per far partire la centrale elettrica, in pratica il coyote è stato lasciato libero di scorrazzare
nel recinto delle pecore. Nel 2010 la miniera Kayenta della
Peabody è stata inserita nella lista delle miniere più pericolose negli Stati Uniti e sottoposta a indagini sempre più frequenti da parte della Mine Safety and Health Administration
federale.37 Questa centrale alimenta le stazioni di pompaggio
che trasferiscono le acque del fiume Colorado attraverso un
acquedotto lungo 540.000 chilometri verso le città in rapida
crescita di Tucson e Phoenix. In mezzo a continue battaglie
sia sugli effetti della centrale sulla qualità dell’aria sia sull’accesso all’acqua nel deserto, nel 2014 la NGS ha ottenuto un
permesso per continuare a operare come centrale convenzionale alimentata a carbone fino al dicembre del 2044.38
Gli antenati Hopi hanno estratto il carbone per i loro falò
a partire dai filoni d’arenaria della Black Mesa per secoli interi. Nonostante una vulgata distruttiva indichi il contrario
– una vulgata che fa il gioco di chi estrae carbon fossile –, gli
agricoltori e i pastori Hopi e Diné hanno vissuto gli uni accanto agli altri in concordia e competizione fino all’avvento
dell’industria mineraria sulla Black Mesa, che ha innescato
un conflitto molto aspro interpretato per convenienza come
un’eterna faida tribale. Nel 1966, alcune multinazionali hanno ottenuto delle licenze firmate dai consigli di entrambe le
tribù, senza una discussione allargata o il consenso da parte
della maggioranza dei membri della tribù o degli organi collettivi Hopi e Diné (i kivas, i chapters). I termini dell’accordo
per concedere queste licenze erano profondamente asimmetrici e resi possibili da procedimenti legali compromessi e
110


 SIMPOIESI


quantomeno dubbi, simboleggiati da un avvocato e vescovo
della chiesa mormone di nome John Boyde che – senza che
gli Hopi lo sapessero – lavorava contemporaneamente per la
Peabody e alcuni leader Hopi selezionati. A Black Mesa vivevano migliaia di Navajo, inclusi alcuni dei Diné più tradizionalisti. Il consiglio tribale Navajo all’iniziò si rifiutò di trattare con Boyden, così lui iniziò a coltivare rapporti con gli Hopi,
i cui leader erano profondamente divisi in fazioni tra i cosiddetti tradizionalisti e i progressisti (in quel periodo gli Hopi
non avevano un consiglio governativo generale). Boyden si
mosse con astuzia in un lungo arco di tempo per delineare
una legislazione capace di cacciare via i pastori Navajo da
quei territori e assegnarne il controllo legale agli Hopi, che
non vivevano nelle aree che sarebbero state esposte all’estrazione a cielo aperto. Gli Hopi tradizionalisti si opposero a
Boyden con fierezza, ma senza successo. Forte dei suoi legami con Washington e con i centri di potere, Boyden fu fondamentale per creare la strategia legale, politica ed economica
necessaria a sfruttare il bottino carbonifero della Black Mesa.
Un’azione legale basata sul Freedom of Information Act intrapresa dal Native American Rights Fund ha appurato che,
tramite dei fondi riservati in un trust federale per gli Hopi, in
circa trent’anni Boyden ha percepito 2,7 milioni di dollari per
i suoi servizi «pro bono» alla comunità.39
Nel 1974, il Congresso degli Stati Uniti approvò una legge
introdotta dal senatore dell’Arizona John McCain – un uomo
che aveva legami personali molto stretti con l’industria energetica e mineraria – chiamata Navajo-Hopi Settlement Act.
Questa legge ha comportato la rimozione forzata di circa
quindicimila Diné senza che fosse garantita una sistemazione adeguata né alle persone né agli animali; i loro legami con
le destinazioni di arrivo erano irrilevanti. Ma sia le pecore sia
le persone conoscono bene e hanno molto a cuore i luoghi da
cui provengono, quelli in cui si trovano e quelli verso i quali si
dirigono.40 Nel 1980 il governo federale comprò un sito contaminato dall’uranio vicino Chambers, in Arizona, come nuovo
territorio da destinare ai Diné sfrattati. Nel 1966, McCain – al111


 CHTHULUCENE


lora presidente del consiglio di amministrazione del Senate
Committee per gli Indian Affairs – promosse un secondo
decreto di trasferimento forzato. I Navajo allora si rivolsero
alla Commissione per i Diritti Umani delle Nazioni Unite. La
battaglia continua ancora oggi con enormi sforzi da parte dei
giovani attivisti che vogliono curare le ferite procurate dal
carbone che dividono gli Hopi e i Navajo. Nel 2005 il 75 percento della rendita annuale totale degli Hopi e il 40 percento
di quella Navajo derivava sostanzialmente dalle miniere della
Black Mesa. Il conflitto è spaventosamente complicato.41
Le storie che racconterò sulla Black Mesa parlano di rinascita dinanzi al genocidio e allo sterminio, di pecore e di tessitura, di militanza che mondeggia tra arte e scienza, di coalizioni di lotta per ottenere quella che i Navajo chiamano hózhó
– equilibrio, armonia, bellezza, relazioni corrette tra uomini e
territorio – nel travagliato mondo dell’altopiano del Colorado.
Dunque ci sono quattro zone critiche per la lotta
che oppone l’Antropocene e Capitalocene da un lato e lo
Chthulucene dall’altro: le foreste coralline dentro gli oceani,
le foreste tropicali della nazione e dell’ecosistema di un’isola
con tutta la loro diversità, i territori e i mari ghiacciati in rapido scioglimento, e i filoni carboniferi e acquiferi nei territori
indigeni legati a una catena globale di perenne devastazione
coloniale e antropogenica. È ora di rivolgersi ai mondeggiamenti simpoietici, di orientarsi verso modelli di vita creati da
schemi FS in ognuna di queste zone, dove storie ordinarie e
modi ordinari di «coinvolgersi reciprocamente gli uni nelle
vite degli altri» suggeriscono delle vie da seguire per restare
a contatto con il problema per alimentare il benessere su un
pianeta danneggiato. Le storie sinctonie non sono racconti
eroici: sono le storie di ciò che esiste e progredisce.
UNA RINASCITA IN QUATTRO PARTI
Il Crochet Coral Reef
Nel 1997, Daina Taimina – una matematica originaria della
112


 SIMPOIESI


Lettonia e docente alla Cornell University – divenne nota per
aver «finalmente trovato il modo di creare un modello fisico
dello spazio iperbolico che ci permette di percepire e di esplorare tacitamente le proprietà di questa geometria così unica.
Il metodo che ha usato è l’uncinetto».42 Con questo collegamento tra matematica e arte tessile in testa, nel 2005 – dopo
aver letto un articolo sullo sbiancamento dei coralli – Christine
Wertheim, artigiana e poetessa, ha suggerito a sua sorella gemella Margaret, artista e matematica, di «creare una barriera
corallina all’uncinetto».43 Così potremo lottare per le barriere
coralline, era l’assunto implicito del suo strano imperativo.
Le sorelle stavano guardando un episodio di Xena Principessa
guerriera, e si sono lasciate ispirare dalle mitiche azioni in
battaglia di Xena e del suo braccio destro Gabrielle, o forse
solo dalla presenza delle straordinarie Lucy Lawless e Renee
O’Connor.44 Le conseguenze di quello che le due gemelle hanno immaginato quella sera a Los Angeles sono state letteralmente sproporzionate. Ad oggi circa ottomila persone (soprattutto donne) provenienti da ventisette paesi – tra cui Irlanda,
Lettonia, Emirati Arabi, Australia, Stati Uniti, Regno Unito,
Croazia – si sono coalizzate per fare l’uncinetto con la lana, il
cotone, le buste di plastica, i rimasugli di nastro adesivo, i fili
di vinile colorato, la pellicola alimentare e qualsiasi altra cosa
possa essere annodata e intrecciata nei codici dell’uncinetto.
Il codice è davvero semplice: i modelli dei piani iperbolici fatti all’uncinetto ottengono la propria forma arricciata aumentando progressivamente il numero di punti in ogni fila. Le
vitalità che emergono da questa creatura sperimentale e lanosa
assumono una diversa foggia corporea intanto che le artigiane
aumentano il numero dei punti fila dopo fila in maniera irregolare, imprevista, impulsiva, anche solo per vedere quali forme si
possono creare: non delle forme qualsiasi, ma esseri frastagliati
che prendono vita come le creature marine delle fragili barriere
coralline.45 «Ogni forma di lana ha il proprio DNA fibroso.»46 Ma
qui si usa molto di più della lana. I boschi di anemoni composti da bottiglie di plastica con filamenti fatti di spazzatura e le
anemoni fatte con la pellicola blu che avvolge le copie del New
113


 CHTHULUCENE


York Times trovano il proprio habitat perfetto. Creando dei modelli fabulatori, raramente mimetici ma molto evocativi della
barriera corallina, o anche solo di qualche creatura di quell’ecosistema, il Chrochet Coral Reef è probabilmente diventato il
progetto artistico collaborativo più ampio al mondo.


Fig 3.3


Medusa di perline fatta da Vonda N. McIntyre per il
Crochet Coral Reef. Esemplare tratto dalla collezione
dell’Institute for Figuring (IFF). Fotografia dell’IFF.


114


 SIMPOIESI


Il momento involutivo della barriera corallina all’uncinetto
attiva dei nodi simpoietici tra matematica, biologia marina,
attivismo ambientale, consapevolezza ecologica, tecniche artigianali femminili, arti tessili, forme di allestimento museale
e pratiche artistiche comunitarie. Nel suo essere una specie
di conoscenza iperbolica incorporata, la barriera corallina
all’uncinetto è avviluppata dalle materialità del riscaldamento globale e dell’inquinamento tossico; e le creatrici della
barriera corallina praticano il con-divenire multispecie per
coltivare la propria capacità di risposta, la responso-abilità.47
La barriera corallina all’uncinetto è il frutto «di un codice algoritmico, della creatività nell’improvvisazione e del coinvolgimento nella comunità».48 La barriera non funziona e non
cresce per imitazione, ma attraverso un processo esplorativo
aperto.49 «Reiterare, deviare, elaborare»: sono questi i principi
del processo. Il DNA non avrebbe saputo dirlo meglio.
Il Crochet Coral Reef ha una serie di barriere coralline
fatte per le mostre, le prime esposte al Warhol Museum di
Pittsburgh e al Chicago Cultural Center, entrambe nel 2007,
per passare alla Coral Forest messa in mostra ad Abu Dhabi
nel 2014, e altre ancora. Gli assemblaggi vengono custoditi
all’Institute for Figuring di Los Angeles (IFF) e riempiono la
casa delle sorelle Wertheim. L’IFF è una organizzazione senza
scopo di lucro creata dalle due sorelle nel 2003 a Los Angeles,
dedita alla «dimensione estetica della matematica, della
scienza e dell’ingegneria».50 Il concetto alla base dell’IFF è il
gioco e l’interazione materiale, e l’istituto propone e rappresenta non tanto dei gruppi di esperti o dei gruppi di lavoro,
ma dei gruppi di gioco, che per me coincidono esattamente con l’arte di vivere su un pianeta danneggiato. L’IFF e il
Crochet Coral Reef sono mondeggiamenti tra arte, scienza e
attivismo, e radunano le persone invitandole a formare delle
figure di filo con la matematica, le scienze e le arti in modo da
creare degli attaccamenti attivi che possono essere utili per la
rinascita nell’Antropocene e nel Capitalocene, ovvero creare
figure di filo intrecciate allo Chthulucene. Il progetto contiene incarnazioni di una «barriera corallina caratterizzata dalla
115


 CHTHULUCENE


biodiversità» «una barriera corallina tossica», «una barriera
corallina sbiancata», «una foresta corallina», «un tumulo di
plastica», «un giardino di betulle bianche», «una barriera corallina fatta di ossi sbiancati», «un giardino di coralli fatti di
perline», «una medusa nella foresta corallina», insieme a tante barriere coralline satellite fatte da collettivi di artigiani che
si radunano da ogni parte del mondo per organizzare mostre
locali. Queste artigiane creano delle barriere coralline sane,
fabulatorie, ma la mia sensazione è che gran parte di questi
manufatti mostrino le stimmate della plastica, dello sbiancamento e dell’inquinamento. Lavorare all’uncinetto con questa spazzatura è come intrecciare l’amore con la rabbia.
Le capacità e la sensibilità di Margaret e Christine
Wertheim (le due sorelle sono nate a Brisbane, vicino alla
Grande Barriera Corallina) sono fondamentali, insieme alle
capacità e alle preoccupazioni di migliaia di artigiane dei coralli. Laureata in fisica e in matematica, Margaret Wertheim è
una divulgatrice scientifica, curatrice e artista. Ha pubblicato
molti scritti sulla storia culturale della fisica teorica. La sua
conferenza del 2009 per il TED, The Beautiful Math of Coral,
è stata vista da più di un milione di persone.51 Con due libri
all’attivo scritti in una poetica femminile femminista materialista, Christine Wertheim è una poetessa, performer, artista, critica, curatrice, artigiana e insegnante. Descrive il suo
lavoro come «un’infestazione delle zone fertili tra la linguistica, la psicanalisi, la poesia e gli studi di genere».52 È chiaro
che queste gemelle sono fatte per la FS simpoietica.
Infettandosi a vicenda e infettando chiunque venga in contatto con le loro creature fibrose, migliaia di artigiane creano
all’uncinetto degli attaccamenti psicologici, materiali e sociali con le barriere coralline negli oceani, ma non praticando la
biologia marina o immergendosi tra i coralli o stabilendo altre
forme di contatto diretto. Queste artigiane, piuttosto, annodano dei punti all’uncinetto per creare «intimità senza prossimità», stabiliscono una presenza senza disturbare le creature
che animano il progetto, rivelano che si può far parte del gioco e del lavoro necessari a confrontarsi con tutte quelle prati116


 SIMPOIESI


che di sterminio tossiche e avide tipiche delle culture e delle
economie industriali globali.53 L’intimità senza prossimità
non è una presenza «virtuale», è una presenza «vera», ma in
materialità tortuose. Le astrazioni della matematica dell’uncinetto sono una specie di richiamo seduttivo verso l’ecologia
affettiva cognitiva messa a punto nelle arti tessili. La barriera
corallina fatta all’uncinetto è una pratica in cui ci si prende
cura dell’altro senza il bisogno di immortalarlo con l’obiettivo fotografico o di toccarlo con mano durante un avventuroso viaggio di scoperta. Il gioco materiale crea un pubblico
interessato. Questa pratica è un altro filo molto saldo nell’olobioma della barriera corallina: siamo tutti coralli adesso.


Fig 3.4


Tartarughe verdi (Chelonia mydas) che avanzano sulla spiaggia per deporre le uova. Crediti: Mark Sullivan,
NOAA, Permesso #10137-07.


Ritornando ai filamenti originari delle sorelle Wertheim nei
mondi corallini, chiudo questo paragrafo sul Crochet Coral
Reef con una bellissima foto di alcune tartarughe verdi
117


 CHTHULUCENE


che escono dall’oceano per deporre le uova sulla spiaggia.
Deponendo le uova in più di ottanta paesi diversi, le tartarughe verdi si distribuiscono nelle fasce tropicali e subtropicali della Terra, pur essendo ovunque a rischio di estinzione.
L’immagine di un’altra tartaruga verde che nuota nell’oceano
sopra la Grande Barriera Corallina in Australia è stata utilizzata per pubblicizzare il Regional Chamber of the Rights
of Nature Tribunal nell’estremo nord del Queensland nel
2015.54 Circa diciottomila tartarughe femmina fanno il nido
ogni anno sull’isola di Raine nella Grande Barriera Corallina;
questa popolazione corrisponde a uno degli unici due gruppi
di nidificazione presenti oggi sulla Terra.55 Questo «tribunale
della natura» ha raccolto le testimonianze degli aborigeni su
come preservare la barriera per presentarle all’International
Tribunal for the Rights of Nature durante il summit sui cambiamenti climatici di Parigi nel 2015. Tartarughe di mare, coralli, testimoni aborigeni decisi a decolonizzare i territori, gli
olobiomi degli scienziati, abitanti dello Chthulucene, diversi
tipi di attivisti per la giustizia ambientale e artigiani di tutto
il mondo che mondeggiano tra arte e scienza si uniscono in
una fabulazione speculativa per la prosperità.


IL MADAGASCAR AKO PROJECT
Da studiosa del comportamento dei lemuri specializzanda a
Yale nel 1962 e stanziata in quella che oggi viene chiamata
Berenty Primate Reserve, Alison Jolly ha provato un sentimento di amore e di conoscenza non innocente fin dal suo
primo incontro con i lemuri dalla coda ad anelli; questi animali opportunisti, sbruffoni e guidati dalle femmine, vivono
nella foresta spinosa e nell’arida foresta a galleria a sud dell’isola. In maniera semplice e trasformativa, questa giovane
donna americana bianca alta un metro e ottanta è diventata
una studiosa appassionata e assetata di conoscenza e benessere con e per gli esseri del Madagascar, soprattutto tutte le
incredibili specie di lemuri, i diversissimi ecosistemi della
foresta che attraversano l’isola, e tutte le popolazioni com118


 SIMPOIESI


plesse presenti sul territorio. Autrice di diversi libri e articoli accademici, Jolly è morta nel 2014, dopo aver partecipato
a numerosi studi e gruppi di tutela delle specie a rischio. I
suoi contributi alle ricerche sui primati, alla conservazione della biodiversità e alle analisi storicamente accurate e
appassionate dei conflitti e delle necessità di conservare la
specie sono innumerevoli. Ma Jolly apprezzava soprattutto i
doni simpoietici che aveva contribuito a modellare lei stessa,
come l’Ako Project,56 un’iniziativa in sintonia con le pratiche
di rinascita nei vulnerabili mondi malgasci. Questa è la parte
del suo lavoro che amo di più.57
Dentro di sé, Jolly intuiva che c’erano delle contraddizioni terribili tra il suo sostegno alle comunità rurali – che
tagliavano e bruciavano le foreste per creare dei piccoli appezzamenti coltivabili detti tavy – e il suo sostegno alle amate
proscimmie, così come a tutte le altre specie compagne della foresta.58 Ovviamente sapeva di non essere malgascia, ma
nel migliore dei casi un’ospite corretta, capace di reciprocità,
e nel peggiore solo un’altra persona nella fitta schiera di colonizzatori che espropriano la terra e danno dei consigli per
le ragioni a loro più convenienti. Consapevole della reputazione controversa dei contadini che alternavano periodi di
coltivazione a periodi di riposo – per alcuni distruggevano
la foresta, per altri la nutrivano e la conservavano –, Jolly ha
imparato tantissimo sugli effetti letali degli incendi destinati alla creazione dei tavy (sempre più numerosi, tra l’altro)
sulle foreste e tutte le loro creature, incluse le persone che
ne hanno bisogno non solo per ottenere determinati prodotti (tra cui i lemuri da mangiare), ma anche per sostenere la
fertilità nei terreni tropicali poveri di fosforo. Sapeva che la
creazione dei tavy faceva parte di un ciclo nella successione della foresta e nel mantenimento della biodiversità, ce
n’erano delle prove nel Ranomafana Park. Ma secondo lei,
questo scopo ormai non valeva più. Nulla aveva più il tempo di rigenerarsi. Jolly sapeva bene quale pressione gli esseri
umani in rapida crescita numerica potessero esercitare sulle foreste nella storia situata degli innumerevoli espropri di
119


 CHTHULUCENE


terreno, delle riallocazioni, delle soppressioni violente, della
proprietà privata imposta per decreto, dei mercati insicuri, di
un enorme debito nazionale imposto, di una successione di
governi nazionali falliti e promesse di sviluppo infrante. In
una serie di pagine molto intense, ha ricordato le accurate valutazioni fatte dalla popolazione locale sugli effetti causati da
generazioni di esperti in visita in Madagascar, quando questi
scienziati e ricercatori stranieri spesso sapevano poco o nulla
della terribile storia delle appropriazioni indebite di terreno,
delle operazioni search-and-destroy coloniali e postcoloniali, degli avidi schemi di estrazione, e dell’impatto sui villaggi
dei progetti fallimentari ideati da ONG locali ed estere e da
scienziati stranieri animati da buone intenzioni ma spesso
ignoranti. Jolly sapeva anche cosa si poteva ottenere tramite
il lavoro indefesso e costante svolto da veri colleghi e amici in
Madagascar, contro ogni avversità e attraverso differenze di
ogni tipo. Ci sono tanti esempi possibili e tanti interlocutori
importanti in questo tipo di lavoro, ma qui voglio citare un
piccolo progetto che può essere considerato un sistema modello per la simpoiesi.
Scritto sia in inglese sia in malgascio, ogni libro dell’Ako
Project racconta le avventure di un giovane lemure malgascio
appartenente a una delle sei specie presenti sul territorio, dal
piccolo microcebo pigmeo anche detto ny tsididy alla creatura dalle strane dita chiamata aye-aye anche detta ny aiay,
all’indri che canta, chiamato ilay babakoto. Le storie di questi
lemuri sono storie naturali arricchite, piene delle seducenti
curiosità empiriche tipiche del genere, e sono le avventure di
un gruppo di giovani lemuri boriosi e coraggiosi che vivono
le gioie e i pericoli dei loro habitat e delle composizioni sociali dei loro gruppi. Il progetto circonda ogni specie di lemure
con diverse piante e creature animali proprie del suo habitat,
fornendo una guida in malgascio per insegnanti ricca di poster bellissimi che mostrano i luoghi unici del Madagascar in
cui sono ambientate le storie. Non sono soltanto libri di testo: sono storie, gioia per la mente, per il cuore e per il corpo
di bambini (e adulti) che non hanno accesso ai libri di favole
120


 SIMPOIESI


o alle creature del proprio paese o della propria regione. La
maggior parte dei malgasci non vede mai un lemure che scorrazza a terra; non lo vede neanche in televisione o in un libro.
Quelli abbastanza privilegiati da andare in una scuola dotata
di libri hanno visto al massimo delle foto del coniglio ariete, un fatto che Jolly mi ha raccontato con disgusto nel 1980
quando l’ho intervistata per Primate Visions. Buona parte dei
villaggi sono ancora sprovvisti di scuole, e il curriculum scolastico previsto per i bambini, che sia modellato sul vecchio
sistema francese o su nuovi approcci incentrati sugli allievi,
è irrilevante per la maggioranza della popolazione. I fondi
statali per le scuole nei villaggi rurali sono a dir poco trascurabili, e quasi tutti i bambini di campagna imparano dagli
insegnanti della comunità che non hanno una formazione
pedagogica e non percepiscono un salario, ma solo le tasse
di iscrizione pagate da famiglie molto povere. In classe non si
parla quasi mai delle ecologie o delle creature locali.
L’Ako Project ha costituito una scappatoia dalle scuole prive di fondi e dalle burocrazie più sorde. Dopo aver visto i bellissimi acquerelli sulla flora e la fauna realizzati da
Deborah Ross, Jolly ha chiesto all’artista di illustrare i suoi libri per bambini incentrati sui lemuri. Ross ha accettato, così
Jolly ha contattato una sua vecchia amica, la biologa dei lemuri Hantanirina Rasamimanana, e insieme hanno raccolto
i fondi necessari per far partire il progetto.59 Grazie a queste
storie divertenti, bellissime, eccitanti e spaventose sui lemuri distribuite al di fuori delle burocrazie scolastiche, l’Ako
Project alimenta l’empatia e la conoscenza della straordinaria biodiversità del Madagascar tra i malgasci stessi.
L’Ako Project è un prodotto generativo reso possibile
dalla solidarietà tra colleghi e amici nel corso di decenni.60
Nel 1983 Alison Jolly ha conosciuto Hanta Rasamimanana,
una scienziata di diciassette anni più giovane. Hanno legato
come due madri impegnate sul campo in condizioni difficili,
due primatologhe devote ai lemuri dalla coda ad anelli, due
amanti della natura e del popolo malgasci, due donne coinvolte nelle politiche locali e globali, anche se con vulnerabi121


 CHTHULUCENE


lità e autorevolezza diverse. Nata nella capitale e membro
della generazione finanziata dall’Unione Sovietica ai tempi
del socialismo di Didier Ratsiraka, Rasamimanana si è specializzata in allevamento alla Veterinary Academy a Mosca.


Fig 3.6.


Dipinto per Tsambiki Ilamba Forsy/Bounce the White
Sifaka. UNICEF Madagascar e Lemur Conservation
Foundation. Testo di Alison Jolly e Hanta Rasamimanana.
Illustrazione di Deborah Ross. Per gentile concessione
di Margaretta Jolly e Deborah Ross.


Ha ottenuto un dottorato al Muséum National d’Histoire
Naturelle di Parigi, ha un master in Conservazione dei primati ed è professoressa di Zoologia e Educazione scientifica
alla École Normale Supérieure di Antananarivo.
Nel corso dei suoi studi sugli animali dalla coda ad anelli,
122


 SIMPOIESI


Rasamimanana ha pubblicato diversi testi sul comportamento alla base del nutrimento, il consumo di energie e la priorità
e l’autorità suprema riconosciuta alla femmina («predominio») nelle società formate dai lemuri. Ha ricoperto diversi
ruoli di responsabilità nel mondo accademico e scientifico
del Madagascar, e ha avviato il corso di laurea specialistica
in Tutela e Conservazione dei primati nel Mahajanga e nelle Comore. In quanto consigliera nel Madagascar National
Curriculum, è a capo del programma a sostegno degli insegnanti dell’Ako Project e ha scritto delle guide per insegnanti
in malgascio basate sui workshop svolti nelle aree rurali.61


Fig 3.7.


Immagine di copertina di Never Alone (Kisima
Ingitchuna). Cortesia di E-line Media, in collaborazione
con Upper One Games e il Cook Inlet Tribal Council.


Durante l’estate del 2013 Rasamimanana è stata a capo del
programma del Fifth International Prosimian Congress tenutosi nel campus ValBio Research all’interno del Ranomafana
National Park, dove un’amica e collega di Alison Jolly –
Patricia Wright – e tanti altri studiosi hanno lavorato per decenni per rafforzare la biodiversità e ampliare la ricerca svolta
123


 CHTHULUCENE


da scienziati malgasci sui primati in Madagascar.62 Ottanta
partecipanti del congresso su duecento nel 2013 venivano dal
Madagascar. Metà dei duecento presenti erano studenti, il
nucleo della nuova generazione di scienziati intenzionati a
dedicare spazio e tempo ai lemuri e ai loro compagni nella
fragile rete della foresta. Nei suoi diari sulla conservazione,
poco prima di morire Jolly ha scritto due righe per celebrare
il significato di quel congresso: «Il vero cambiamento è che
gran parte degli articoli accademici è opera di nativi malgasci interessati alla biodiversità del proprio paese, studiosi intenzionati a far avanzare la propria carriera nell’ambito della
conservazione. È un bel contrasto con tutti quei malgasci che
tuttora non capiscono perché qualcuno voglia visitare le loro
foreste! Un passo enorme rispetto a tutti i congressi del passato dominati dagli stranieri».63
Partendo dal proprio attaccamento e lavorando insieme
a illustratrici di poster e libri, le scienziate e narratrici Jolly e
Rasamimanana hanno regalato al mondo l’Ako Project. Il progetto, il loro modo di lavorare e di interagire con le tante crisi
del Madagascar e la sua storia di conservazione ha permesso di tirare su nuove generazioni di naturalisti e di scienziati
malgasci, inclusi bambini piccoli, guide da campo, bambini
e giovani in età scolare e universitari. Senza troppa innocenza e attraverso l’impegno costante, Jolly e Rasamimanana
hanno praticato, fianco a fianco, l’arte di vivere su un pianeta
danneggiato. E questo è importante.
NEVER ALONE (KISIMA INGITCHUNA)
Il mio terzo esempio di mondeggiamento tra arte e scienza
per vivere su un pianeta danneggiato consiste nella creazione
di un «gioco-mondo». I giochi-mondo sono fatti delle storie e
delle pratiche di popoli indigeni. «A cosa servono le vecchie
storie se la loro saggezza non viene condivisa?»64 Questi giochi evocano e creano dei mondi in tempi rischiosi, sono modi
di mondeggiare. I popoli indigeni hanno una prospettiva unica e particolare quando si tratta di affrontare il discorso sulle future estinzioni e sugli stermini dell’Antropocene e del
124


 SIMPOIESI


Capitalocene.65 L’idea che il disastro sia imminente non è nuova: di fatto il disastro, ovvero il genocidio e la devastazione di
luoghi abitati, è già arrivato decenni e secoli fa, e non si è mai
fermato. La rinascita dei popoli e dei luoghi viene perseguita
con una vitalità discontinua affrontando le sconfitte, il lutto, la
memoria, la resilienza, la reinvenzione del significato di essere
nativi, il rifiuto di negare la distruzione irreversibile e il rifiuto
di rinunciare a vivere e morire bene nei vari presenti e futuri. I
giochi-mondo richiedono collaborazioni creative e simpoietiche che mettono insieme le piattaforme di videogiochi e i loro
programmatori, narratori indigeni, artisti visivi, intagliatori e
burattinai, giovani esperti di digitale e attivisti. Al momento
la gamma di videogiochi-mondo indigeni è modesta: ne esiste
solo uno. Ma ce ne sono altri in fase di progettazione.66
In ogni caso, anche se i modelli della simpoiesi sono
espandibili a più soggetti, è importante evitare di fare l’ennesima razzia di storie indigene specifiche per sfruttarle come
risorse nei progetti e nei discorsi dei popoli colonizzatori,
entità che sembrano non morire mai. Never Alone non è un
gioco New Age sull’unità universale, una soluzione postumanista alla crisi epistemologica, un modello generico di
collaborazione o un modo per addolcire l’Antropocene con
un po’ di Saggezza Nativa sul Clima. Never Alone non è neanche un manuale introduttivo allo Chthulucene. Se il concetto
Inupiat di «Sila» incontrerà i tentacoli dello Chthulucene in
qualche gioco FS, si tratterà di una proposta rischiosa, non
di una innocente traduzione.67 Never Alone richiede un tipo
diverso di attenzione, e forse il fatto che io continui a morire ogni volta appena inizio a giocare non è tanto un riflesso
delle mie scarse capacità quanto un buon promemoria che
un gioco-mondo è una forma di narrazione indigena situata
all’interno di storie specifiche. Il fatto che il gioco sia narrato
in Inupiaq, con i sottotitoli in inglese, è un altro promemoria
su chi detiene il controllo del mondeggiare in questa circostanza. Le storie, anche quelle messe in svendita su internet,
appartengono ai narratori, che talvolta le condividono in pratiche di mondeggiamento situato. Le condizioni per condivi125


 CHTHULUCENE


dere le storie non devono essere stabilite dagli sciacalli, che
siano accademici o meno.68 Questo non significa che il gioco
sia riservato esclusivamente a commentatori nativi in luoghi
nativi per pubblici nativi, in una perversa caricatura di una
riserva. Significa che i termini della narrazione, dell’ascolto e
del gioco sono stati definitivamente trasferiti.
Never Alone (Kisima Ingitchuna) è il primo gioco mai
sviluppato in collaborazione con gli Inupiat, il popolo nativo
dell’Alaska. Si può giocare nel ruolo di ragazzina Inupiaq e di
una volpe artica mentre si allontanano da casa per rintracciare le origini della tempesta perenne che minaccia la sopravvivenza di tutto il mondo da loro conosciuto.69 Nessuno agisce
da solo; le connessioni e i corridoi sono pratici e materiali,
sebbene anche fiabeschi, collocati in quello che gli anglofoni
tendono a liquidare come «il mondo degli spiriti». Il coraggio
di Nuna e le sue competenze sono altrettanto fondamentali. La sua è l’arte di vivere su un pianeta danneggiato. Never
Alone può essere giocato attraverso la figura di filo che forma
insieme al romanzo Sempre la valle di Ursula Le Guin.70
I suoi ideatori definiscono questo gioco-mondo come un
qualcosa che avviene dentro a storie indigene in via di svolgimento. I creatori di Never Alone (Kisma Ingitchuna) sono Gloria
O’Neill – presidente e capo del Cook Inlet Tribal Council –, decine di consiglieri e anziani della Alaska Native Community,
Alan Gershenfeld, co-fondatore di E-line Media, il direttore
creativo di E-Line Media Sean Vesce, uno studio di design di
Seattle, tutti i giovani e gli anziani che giocano a Never Alone e
un senso condiviso di emergenza contemporanea per i territori, le acque e tutti gli esseri umani e non-umani che li abitano.
«O’Neill ha detto che le faceva piacere partecipare al videogame perché il consiglio avrebbe potuto contribuire al suo sviluppo, e perché nessun gruppo di nativi americani aveva mai
ricoperto un ruolo simile nell’industria videoludica.»71
La simpoiesi di Never Alone ha tanti fili, tra cui uno difficile da catturare per la maggior parte dei modernisti, cioè la
ricchezza simanimagenica delle storie e del gioco. Nuna e la
volpe artica sua compagna partono dal villaggio per affrontare
126


 SIMPOIESI


una tormenta senza precedenti, scoprire cosa l’ha causata e
salvare il territorio e i suoi abitanti. Aiutandosi a vicenda, la
ragazza e la volpe imparano a superare molti ostacoli, persino a nuotare nella pancia di una balena, per poi fuggire lanciandosi nel cielo attraverso lo sfiatatoio. Queste connessioni
e questi viaggi favolistici non sono un problema ontologico
o epistemologico, o quantomeno non lo sono troppo. Ma la
presenza e l’azione di diversi spiriti aiutanti è assolutamente centrale in questo mondeggiamento, in queste storie e in
questa simpoiesi dell’Antropocene artico. Le ontologie dei sistemi informatici digitali, gli spiriti aiutanti, le bambine e le
volpi bioculturali devono fare il gioco della matassa con destrezza e serietà affinché «never alone», questo «mai da soli»,
acquisti il suo pieno significato.
Collaborando con i cacciatori amerindi del Brasile, insieme ai quali ha imparato a teorizzare un riallineamento
concettuale radicale che ha chiamato multi-naturalismo
e prospettivismo, Eduardo Viveiros de Castro ha scritto:
«L’animismo è l’unica versione sensata del materialismo».72
Non parlo di persone come me, o di ragazzini come Nuna, che
«credono» nel mondo degli spiriti. La fede non è una categoria indigena, né tantomeno una categoria dello Cthulucene.
Inesorabilmente impantanata nelle dispute interne e coloniali della Cristianità, comprese le sue forme scolastiche, civiche e laiche, la fede è legata alla dottrina, alla professione,
alla confessione e ad alcune tassonomie di errori. Vale a dire:
credere non è sensato.73 Io invece parlo di semiotica materiale, di pratiche di mondeggiamento, di una simpoiesi che non
è solo simbiogenica, ma è anche sempre un materialismo
sensato. I materialismi sensati del momento involutivo sono
molto più innovativi delle possibilità offerte dal modernismo
laico. Le storie per vivere nello Chthulucene richiedono una
certa sospensione delle proprie ontologie ed epistemologie,
la capacità di tenerle un attimo da parte a beneficio di storie
naturali più sperimentali e avventurose. Senza prendere parte al sensato materialismo simanimagenico con tutte le sue
spinte, le sue derive, le sue attrazioni e i suoi attaccamenti,
127


 CHTHULUCENE


non si può giocare a Never Alone, quando invece la rinascita
di questo mondo o di altri mondi potrebbe dipendere dal nostro imparare a giocarci.
Ma dato che continuo a morire spesso e troppo presto
quando gioco a Never Alone, non dimentico che gli spiriti
aiutanti favoriscono le loro parentele, e io sono solo in visita.
L’animismo non può essere indossato dai visitatori come se fosse un mantello magico. Generare parentele nello Chthulucene
che esiste e progredisce sarà un po’ più difficile, e per quanto gli eredi dei colonizzatori siano riluttanti a riconoscersi
nell’ottica della prevaricazione, di sicuro non sono i candidati
migliori per stabilire come si riconosce una parentela. Inoltre,
tanti Inuit contemporanei, inclusi coloro che sono interessati
al rinnovamento culturale, nutrono sospetto verso l’animismo
delle loro stesse tradizioni. Purtroppo, restare a contatto con
il problema e bramare la rinascita comporta assumere l’eredità di un passato difficile, di un disagio che ci affligge tutti, ma
non nella stessa misura e non negli stessi modi.
INTRECCI NAVAJO: PERFORMANCE
COSMOLOGICHE, RITMI MATEMATICI,
LA PECORA NAVAJO-CHURRO, LA HÓZHÓ
Black Mesa, la vita che ha dato.
Ci sarà ancora vita, così dicono.
Per questo stanno ancora tessendo.74


L’ultimo sistema modello per dimostrare la mia simpoiesi mi
vede tornare alle fibre tessili in una proposizione rischiosa,
collegando il Crochet Coral Reef alla tessitura Navajo. L’arte
della tessitura Navajo viene praticata ovunque nella loro riserva, ma io mi concentrerò sulle tessitrici della Black Mesa,
sulle loro pecore e le loro alleanze.75 Sarebbe un grave errore
classificatorio definire questa arte Navajo come una forma
di «attivismo tra arte e scienza», una definizione che invece era abbastanza comoda e utile per il Crochet Coral Reef.
Oltretutto, usare le parole «arte» e «scienza» in questo con128


 SIMPOIESI


testo – aggirando denominazioni Diné precise e consolidate – avrebbe un’eco colonizzante. Un altro grave errore di
classificazione sarebbe separare la tessitura Navajo da altre
pratiche creative, matematiche e cosmologiche persistenti,
quelle che non rientrano mai nell’eterna definizione coloniale di «tradizionale». Come il Crochet Coral Reef, l’arte della
tessitura Navajo, soprattutto quella che usa la lana della pecora Churro, lega le persone agli animali in schemi ricorrenti
di cura e responso-abilità in luoghi devastati dalla morte perenne, in cui ciò che esiste e progredisce è costantemente a
rischio. Come nel caso del Crochet Coral Reef, il lavoro tessile
Navajo è permeato dal gioco del fare collettivo e dell’apporto
inventivo personale. Sia il Crochet Coral Reef sia l’arte tessile
Navajo esistono in un’ecologia modernizzante fatta di strutture sessuate e mercificanti che danno più importanza all’«arte»
che all’«artigianato». Sia il Crochet Coral Reef sia la tessitura Navajo sono praticati soprattutto da donne, ma nelle reti
dei pensatori/fabbricanti compaiono anche degli uomini.76 Il
Crochet Coral Reef e l’arte tessile Navajo rappresentano mondi con una vitalità matematica che di solito resta invisibile
nella produzione accademica sulle pratiche tessili delle donne, sia quella figlia della visione indigena colonizzata sia quella dei coloni. Infine, in sintonia con una simpoiesi di coalizioni pratiche, sia il Crochet Coral Reef che la tessitura Navajo
sono al centro del pensiero/azione finalizzati a una politica
e un’ecologia più vivibili nell’epoca di incendi e di estrazioni
detta Antropocene e Capitalocene. Faccia a faccia e mano nella mano, la Grande Barriera Corallina e la Black Mesa vengono tessute e unite all’uncinetto in performance cosmologiche
che animano il tentacolare Chthulucene dai Mille Nomi.
Un ritornello tratto dalle preghiere Navajo si accompagna
spesso al lavoro di chi tesse la lana: «Con me c’è la bellezza»
(shil hózhó), «dentro di me c’è la bellezza» (shii’ hózhó), «da
me si irradia la bellezza» (shits’ áá d óó hózhó).77 La hózhó è un
concetto centrale nella cosmologia e nella pratica quotidiana
Navajo. Le traduzioni tipiche di questo concetto optano per
«bellezza», «armonia» e «ordine», ma io credo che una tradu129


 CHTHULUCENE


zione migliore enfatizzerebbe le relazioni corrette del mondo, incluse quelle degli esseri umani e non-umani, che sono
del mondo come sua sostanza dinamica fatta storia, e non
nel mondo come se questo fosse un contenitore. Il disordine,
spesso rappresentato nei gesti dei coyote, sconvolge queste
relazioni corrette che devono essere ristabilite nella cerimonia e nella vita di ogni giorno affinché un’esistenza giusta sia
di nuovo possibile, in modo che la persona sia restituita al
suo Popolo nella hózhó. Per i Diné, l’avidità è la causa principale del disordine, ciò che distrugge queste relazioni corrette
alla radice.


Fig 3.8


Tappeto Navajo, Teo Gray Hills. Autore ignoto. Foto
di Donna Haraway. Comprato dal padre di Rusten
Hogness, John Hugness, nella Nazione Navajo negli
anni Sessanta.


130


 SIMPOIESI


La tessitura è una pratica utile, questo è certo, ed è anche una
pratica economica. Ma la tessitura è soprattutto una performance cosmologica, che intreccia il modo giusto di relazionarsi e di connettersi nella trama e nell’ordito del tessuto.78
Gli schemi geometrici basati sulla ripetizione e l’invenzione
sono un modo per raffigurare e attivare le storie e la conoscenza Diné; questi schemi ripetuti propongono e incarnano
le relazioni che fanno e sostengono il mondo. La struttura
dinamica viene preservata dalle tessitrici di oggi, che per la
maggior parte esplorano temi, colori, storie e fibre del passato e del presente.79 Gli intrecci sono individuali, vengono
fatti da una donna specifica e incarnano il suo stile e la sua
sensibilità, riconoscibile ai membri esperti della comunità.80
I nomi delle tessitrici e le loro progenie sono importanti, ma
i loro lavori non sono fatti per essere posseduti come una
proprietà. Né questo né l’intreccio tra cosmologico e creatività personale sono una contraddizione. L’ordine sensato
intrinseco al cosmo narrato attraverso la Donna che Cambia,
le Gemelle Sacre, la Donna Ragno e le altre Persone Sacre che
creano mondi è lo schema più adatto per una vita corretta.
La tessitura non è né laica né religiosa; è un’attività sensata.
Stabilisce e manifesta le connessioni importanti della vita
che servono a mantenere le parentele, il comportamento,
l’azione relazionale, la hózhó, per gli umani e i non-umani.
Il mondeggiare situato è continuo e perenne, non è né tradizionale né moderno.
La tessitura Navajo ha usato soprattutto la lana della
cosiddetta «rough sheep» arrivata nelle Americhe grazie agli
Spagnoli nel XVI secolo e allevata dai pastori Navajo per un
lungo arco di tempo come una pecora completamente distinta, chiamata T’aa Diberi o pecora Navajo-Churro, che si è
adattata bene soprattutto ai territori dei Diné bikéyah nell’altopiano del Colorado.81 Nelle temporalità storiche occidentali, la pastorizia e l’agricoltura matrifocali Navajo si sono
sviluppate nel Settecento e nell’Ottocento, e nel frattempo le
pecore sono diventate delle compagne fondamentali per vivere e morire nella hózhó. L’arte della tessitura e la cura della
131


 CHTHULUCENE


pecora Churro innescano reciprocamente le relazioni Diné di
ordine naturale e cosmico.
I Diné sono sopravvissuti a due massacri perpetrati dagli ufficiali degli Stati Uniti per cercare di sterminare la pecora Churro. Il primo di questi genocidi – detto Hwéeldi e
avvenuto nel 1863 sotto la guida di Kit Carson per conto del
Dipartimento della Guerra degli Stati Uniti – fu la Long Walk
of All the People, «La lunga marcia di tutto il popolo» in cui
i nativi furono rastrellati a forza dalla Dinetah82 d’origine e
fatti marciare per centinaia di chilometri fino a raggiungere
Bosque Redondo in New Mexico. Lo Hwéeldi si basava sulla tecnica della terra bruciata utilizzata da Carson contro i
Navajo. L’uccisione delle pecore Churro era un atto cruciale in
questo processo di rimozione. Sin dall’inizio, i modernizzatori stanziati lungo il Sud-ovest e l’Ovest degli Stati Uniti avevano considerato il bestiame introdotto dagli spagnoli come
selvaggio e allo stato brado. Sterminare i greggi, radere al suolo i frutteti di pesche e perpetuare la rimozione forzata della
popolazione per trasferirla a Fort Summer/Bosque Redondo
erano in effetti azioni normali da parte degli ufficiali colonizzatori americani, intenti a pacificare e a civilizzare una popolazione mobile e ribelle. Il nome corretto per questa prassi è
«tentato genocidio». Piena di morte e sofferenza, questa marcia forzata del popolo fu seguita da quattro anni in un campo
di prigionia, poi i deportati fecero il percorso a ritroso a piedi
verso le proprie terre. Lo Hwéeldi viene ricordato nella carne
della terra e del popolo, è un trauma «originario», come quello descritto da Toni Morrison nel suo romanzo Paradiso.83
I Diné riuscirono però a tornare alla riserva Navajo
sull’altopiano del Colorado. Le pecore Churro erano state accudite con premura da chi era riuscito a sfuggire ai soldati di
Kit Carson nascondendosi nei canyon profondi e nelle aree
remote di Dinetah, fra cui spiccava l’altopiano Big Mountain/
Dzil ni Staa/Black Mesa. I confini della riserva si erano estesi gradualmente fino agli anni Trenta e – nonostante il fallimento del governo americano, che dopo il ritorno dei Diné da
Bosque Redondo non era riuscito a garantire loro il bestiame
132


 SIMPOIESI


promesso – i greggi di pecore nel frattempo erano cresciuti
molto più in fretta della popolazione umana. Quella crescita
fu in parte trainata dal sistema di trading post, la rete di stazioni di posta che trasformava la lana delle pecore in coperte
e poi le smerciava pagandole al chilo, creando così un sistema
di indebitamento perpetuo. Per ottenere dei beni primari, in
questo sistema caratterizzato dal debito, i Navajo erano costretti a produrre sempre più lana, ricavandola da sempre più
pecore. I commercianti vendevano le stoffe filate nei mercatini turistici, ma compravano i manufatti tessuti dalle donne
come se fossero lana grezza di scarso valore. Nonostante gli
sforzi degli agenti federali, gran parte dei Diné continuava a
preferire la pecora Churro, versatile e robusta, a quella merino o di altre razze «migliorate». Pecore, capre, cavalli e bovini facevano tutti parte dello schema della pastorizia Navajo,
ordinati in base a relazioni di genere e di clan alquanto complicate. Gli animali e le persone si univano in legami di parentela.84 Le pecore e le capre erano cruciali soprattutto per
permettere alle donne di sfamare e mantenere la propria famiglia, oltre che per preservare la propria autorità nei clan.
Per via della crescente erosione, dei pascoli inclementi e
della siccità prolungata, negli anni Trenta quel sistema perse sempre più la sua armonia, una circostanza riconosciuta
sia dai bianchi sia dai Navajo. Il secondo brutale tentativo da
parte del governo americano di sterminare le pecore NavajoChurro scaturì proprio in quel contesto. Come il primo trauma originario, questo secondo evento letale non può essere
né dimenticato né pianto adeguatamente. I suoi cattivi frutti
si intravedono ancora oggi. Restituire il terreno, gli animali
e le persone alla hózhó è un processo continuo che richiede,
ancora adesso, una tessitura costante. Le strutture capitaliste e colonizzatrici di entrambi gli stermini non sono state
smantellate. Il primo sterminio della pecora Churro è stato
condotto dai militari americani, e anche il secondo è avvenuto con la forza, ma per mano delle autorità agricole progressiste nel contesto ideologico e politico del New Deal. Gli
ufficiali del New Deal operavano nella cornice ecologica della
133


 CHTHULUCENE


capacità portante dell’ambiente, del concetto patriarcale e
coloniale di famiglia guidata dal maschio e delle idee modernizzanti di progresso. Senza chiedersi in che modo le strutture economiche coloniali come il commercio iniquo della lana
potessero essere una causa significativa della povertà e del
danno ecologico, e giudicando l’erosione dei territori Navajo
come un effetto dell’eccessiva presenza di bestiame – una
specie di fatto biologico –, nel 1934 gli scienziati governativi
del Dipartimento dell’Agricoltura e altri esperti uccisero gran
parte delle capre possedute dalle donne, fonte primaria di
carne per la sussistenza dei nuclei familiari del posto. La suddivisione bianca e coloniale del mondo tra natura e cultura
spaccò il modo di vivere Navajo e lo scisse in sistemi coloniali
di ecologie ed economie praticate da diversi tipi di scienziati
che non erano in grado di pensare sistematicamente l’uno con
l’altro, figuriamoci con i pastori e le tessitrici Navajo. Nel 1935,
gli ufficiali governativi uccisero un numero vastissimo di pecore. Le pecore Churro, molte chiamate per nome dal proprio
popolo, vennero sterminate in maniera strategica e preferenziale, spesso di fronte alle loro famiglie umane. Dalle prove fotografiche si intuisce che le pile di ossa lasciate da questi massacri animali erano ancora ben visibili negli anni Settanta, e le
persone ancora raccontavano il trauma in maniera drammatica, descrivendo persino degli animali specifici dei loro greggi.
In seguito all’uccisione di circa un milione di pecore e capre (senza che ad oggi ci sia stato un risarcimento significativo), furono imposte delle quote di bestiame e il governo disconobbe la proprietà collettiva dei terreni. Il censimento in base
al quale si allocarono le quote di bestiame e i permessi agricoli riconosceva solo i capofamiglia, che non potevano essere
donne sposate: questo fu un durissimo colpo per la modalità
matrifocale con cui i Diné disciplinavano le proprie relazioni e
quelle con la terra e gli animali. La transumanza ne uscì completamente sconvolta, mentre i confini dei territori venivano
ridisegnati e suddivisi in Land Management Units, aggravando ulteriormente l’erosione e complicando i movimenti stagionali e dinamici del pascolo, sensibili allo schema delle piogge.
134


 SIMPOIESI


Oltre a costituire un atto di arroganza scientifica coloniale e
di colpevole ignoranza, gli stermini degli animali negli anni
Trenta innescarono una profonda de-capitalizzazione di tutta
la popolazione, la cui povertà esistente, legata alle conseguenze del primo Hwéeldi, venne strutturalmente intensificata.
Fallito il tentativo di ristabilire la hózhó per il benessere del territorio, delle acque, degli animali e delle persone, la pastorizia
bilanciata non venne ripristinata, e la rinascita sull’altopiano
del Colorado ne uscì ferita. I livelli di bestiame e di erosione
restano un grosso problema ancora oggi, intensificato dal profondo rancore dovuto al regime di controllo forzato e agli apparati concettuali coloniali all’interno della Nazione Navajo.
In piena siccità e in una crisi degli stili di vita multispecie
risultante in un generale squilibrio, negli anni Trenta si perse
l’occasione di far dialogare alcune idee scientifiche ed ecologiche come la capacità portante dell’ambiente con i concetti
e le pratiche hózhó dei Navajo, in un confronto difficile ma
necessario. Né la capacità portante dell’ambiente né la hózhó
sono concetti fissi e deterministici: sono entrambi relazionali, contestuali, in sintonia con alcuni modi di vivere e di morire ma non con altri. È importante capire quali concetti pensano altri concetti, e viceversa. Ma in questo caso, le strutture
coloniali fecero in modo che i concetti importanti non potessero pensarsi a vicenda, non potessero emettere qualcosa che non esisteva ancora nel pensiero di nessuna delle due
parti ma che magari sarebbe servito a entrambe. Quando un
sistema di pensiero e di pratica sa solo screditare e annullare
gli altri con la sua ricorsività colonizzatrice, non può esserci
la simpoiesi e non può esserci la hózhó. Le conseguenze di
questo fallimento nell’inventare le conversazioni decolonizzanti necessarie si sono ramificate nel presente. A partire da
quel periodo, la pastorizia non è stata in grado di sostenere i
Diné, e la povertà è stata perpetuata nel secondo dopoguerra
da un’economia basata sui salari in un contesto di estrema disoccupazione e sotto-occupazione, sussidi federali, turismo
e reddito derivante dalle miniere di uranio e carbone.85
Nonostante tutto, c’è anche una straordinaria storia
135


 CHTHULUCENE


di rinascita e parziale guarigione che deve essere raccontata, una storia che appartiene ai Diné e ai loro alleati nello
Chthulucene e nella Diné Bahane/Storia del Popolo/Storia della creazione Navajo in corso. Nel 1970 erano rimaste solo quattrocentotrenta pecore Navajo-Churro, sopravvissute e sparse
lungo tutta la riserva. I Diné tradizionali della Black Mesa e
altri soggetti avevano protetto quante più pecore possibile in
luoghi riparati. Altre pecore Churro sopravvissero in quanto
parte di una popolazione statistica studiata tra il 1934 e il 1967
presso il Southwest Range e Sheep Breeding Laboratory a Fort
Wingate, nel New Mexico. Quando il progetto di ricerca venne chiuso nel 1967, centosessantacinque pecore Churro furono vendute all’asta al proprietario di un ranch di Gonzales, in
California, che le usò per organizzare safari in cui si poteva sparare agli animali, un’impresa pensata per i vip di Hollywood.
A parte un mantello a doppio strato, le fibre lunghe, il manto
ricco di lanolina, la capacità di sopravvivere in un pascolo cespuglioso e le eccellenti doti di accudimento mostrate dalle
pecore femmine, i montoni Churro spesso hanno un doppio
paio di corna che incita le fantasie di caccia di gente disposta
a pagare pur di trasformarle in trofei. La storia della rinascita
Navajo-Churro – con i pastori e le tessitrici Navajo, uno scienziato anglosassone innamorato della pecora Churro e del suo
popolo, gli studenti, sia Navajo che non, i rancher ispanici e
anglosassoni, gli indiani Tarahumara/Rarámuri della Sierra
Madre Occidentale a nord del Messico, che hanno fatto accoppiare le Churro del Navajo Sheep Project con le proprie «rough
sheep» per recuperare la diversità genetica, gli attivisti della
Black Mesa e altri – parte proprio da questo specifico snodo.
Per decenni i pastori Diné continuarono ad allevare i greggi
superstiti malgrado tutte le difficoltà, e Buster Neagle – che
aveva rilevato il ranch di Gonzales nel 1970 per allevare dei
paint horse – donò sei femmine e due montoni con quattro
corna a Lyle McNeal, uno studioso di zootecnia al Cal Poly
San Luis Obispo, per usarli come animali da accoppiamento.
Dopo un lavoro coalizionale durato una vita, nel 1977 McNeal
fondò il Navajo Sheep Project.86
136


 SIMPOIESI


La storia della reintegrazione Navajo-Churro è tentacolare e fibrosa, intessuta da tanti soggetti e tanto ricca di
ostacoli quanto di successi. Raccattando le pecore dai Diné
che stavano cooperando per ricostituire i greggi, negli anni
Ottanta Lyle McNeal donò alcuni dei primi montoni nati dai
suoi animali originari alle Women in Resistance della Black
Mesa. Preservare il gregge originario e tenere in vita l’allevamento gli costò tredici traslochi in quattro Stati nel corso di venticinque anni con tante disavventure legali, specie
relative alle leggi sulla proprietà privata. Insieme ai pastori Diné di pecore Churro e a tessitrici come Gleanna Begay,
Lena Nez e altre, Carol Halberstadt, poetessa attivista del
Massachusetts e amante della lana, ha co-fondato la Black
Mesa Weavers for Life and Land, un’associazione di commercio equo e solidale volta a migliorare le condizioni economiche e sociali dei Diné sull’altopiano della Black Mesa
attraverso il sostegno alla pastorizia, la compravendita della lana e la tessitura.87 Un gregge di pecore Navajo-Churro
ha trovato casa presso il Diné College a Tsaile, in Arizona,
e viene utilizzato per l’insegnamento. Ogni estate, il college ospita la festa del Diné be’iína/Sheep is Life.88 Le pecore
Churro sono centrali per il rinnovamento culturale tramite
la tessitura e l’accudimento del gregge. Queste pecore sono
legate anche al tentativo di riconnettere generazioni di ragazzi separate dalla permanenza in scuole diverse e dagli
stermini forzati del bestiame, e di incoraggiare l’uso della
lingua Navajo presso i giovani.89 Le strisce di carne di pecora
Navajo-Churro kosher essiccate, i lama da guardia, l’American Livestock Breeds Conservancy, la Navajo-Churro Sheep
Association, l’Agricultural Research Service National Center
for Genetic Resources Preservation, la Slow Food Foundation
for Biodiversity, il Two Grey Hills Trading Post, la Teec Nos
Pos Chapter e la sua sede regionale in cui si lavora la lana,
l’impresa per lo sviluppo agricolo ispanica Ganados del
Valle, Tierra Wool e Los Ojos Handweavers, la Crownpoint
Auction e la Heifer International sono tutte entità coinvolte
nel processo di rinascita, in diverse configurazioni.90
137


 CHTHULUCENE


In questi mondi relazionali connessi le pecore sono partecipanti attive. Come tutte le pecore, sanno riconoscere
centinaia di facce, riconoscono il proprio popolo e i propri
terreni.91 La tessitura è una performance cosmologica, è un
mondeggiare relazionale con fibre umane e non-umane provenienti dal Popolo Sacro, da esseri umani ordinari, da piante, terriccio, acque e pecore. Queste creature sono cruciali
per prendersi cura della campagna, per la giustizia ambientale, per creare ecosistemi robusti per umani e non-umani,
per la hózhó. È importante capire quali esseri riconoscono
altri esseri.
E così le pecore ci fanno tornare sull’altopiano della
Black Mesa e ci conducono verso una simpoiesi finale con
gli attivisti – i pensatori/fabbricanti – della Black Mesa Water
Coalition (BMWC). Sostenendo le tessitrici, i pastori e le pecore della regione, la BMWC si allea con i Diné be’iína e segue
la compravendita della lana; ma si è alleata persino con una
fattoria di pecore in Maine detta Peace Fleece.92 La BMWC
è completamente intrecciata con le pecore e con il loro popolo attraverso territori danneggiati e narrazioni storiche
maledette. Ma i miei motivi per intrecciare i fili della performance cosmologica e della tessitura costante alla BMWC risiedono nel carbone, nell’acqua, nei movimenti indigeni per
la giustizia ambientale e nelle coalizioni nascenti della Just
Transition mirate a concepire mondi ancora possibili in tempi critici. Probabilmente ancora possibili. A malapena ancora
possibili. Ancora possibili se ci rendiamo capaci di mondeggiare e rimondeggiare per la prosperità. Propongo la Black
Mesa Water Coalition come sistema modello per imparare a
restare a contatto con il problema insieme, per la hózhó.
La BMWC è stata fondata nel 2001 da un gruppo interetnico e inter-tribale di giovani persone, all’epoca in gran parte
studenti, intenzionate a occuparsi dello sfruttamento delle
acque e delle risorse naturali, oltre che di questioni di salute
nelle comunità Navajo e Hopi.93 Concentrandosi subito sulla
compagnia Peabody Energy, queste persone hanno avuto un
ruolo di primo piano nelle azioni che hanno portato alla chiu138


 SIMPOIESI


sura della miniera della Black Mesa e della centrale termica
Mohave Generating Station nel 2006. Ma quello è stato solo
l’inizio, non la fine. Per questa coalizione, la Black Mesa è un
luogo critico per imparare come passare da economie ed ecologie basate sul carbone a economie che sfruttano l’abbondanza di sole e le altre fonti di energia presenti nei territori
danneggiati, una pratica necessaria a garantire la giustizia
ambientale multispecie. La Black Mesa in sé non è un luogo
qualsiasi: nella cosmologia Navajo è la madre circondata da
quattro montagne sacre. Le acque sono il sangue della madre, il carbone è il suo fegato. La geo-anatomia condensata
dei Diné è solo un’indicazione della cosmologia relazionale
corporea di un luogo che, ancora oggi, è completamente illeggibile e opaco per la Peabody Energy e per il colonialismo
più in generale. La mia collega Anna Tsing parla di «mondi
per cui vale la pena lottare». La Black Mesa è uno di questi.94
La Just Transition Initiative – avviata dalla BMWC nel
2005 – è una visione e una pratica comprensiva che vede le
forze della popolazione, della cultura e del territorio locali
allearsi con tanti partner per rendere la rinascita della Black
Mesa una realtà. Nell’impegno della BMWC rientrano i progetti pilota per ripristinare i bacini idrici regionali e per sviluppare l’economia locale, e la visione e l’impegno rivolti al
Black Mesa Solar Project, al Food Security Project, al Navajo
Wool Market Project, al Green Economy Project, e al Climate
Justice Solutions Project. I suoi attivisti sono intenzionati a
sviluppare un movimento di giustizia sociale e ambientale regionale, forte e integrato, così come ad allearsi con la Climate
Justice Alliance a livello globale.95 Sono idee e azioni ambiziose e importanti; queste forme di tessitura continua sono
cruciali per restare a contatto con il problema in un mondo
danneggiato. Guidata da giovani persone in una rete multigenerazionale, la BMWC propone un tipo di rinascita che riesce ad affrontare i traumi originari e ripetuti della storia, senza negarli e senza soccombere al cinismo o alla disperazione.
Nel mio universo linguistico, la Black Mesa Water Coalition è
un robusto tentacolo dello Chthulucene che avanza.
139


 CHTHULUCENE


CONCLUSIONE: RIPRENDERE IL FILO
Ci relazioniamo, conosciamo, pensiamo e mondeggiamo,
raccontiamo storie attraverso altre storie e insieme ad altre
storie, altri mondi, altre conoscenze, altri pensieri, altri desideri. E così fanno tutte le creature della Terra, compresi noi,
che per quanto siamo diversi ci sentiamo sempre sicuri di
noi stessi e del mondo, in tutta la nostra esuberante diversità, le nostre speciazioni e i nostri intrecci che sfidano ogni
categoria. Altre parole per definire queste cose potrebbero
essere materialismo, evoluzione, ecologia, simpoiesi, storia,
saperi situati, performance cosmologica, mondeggiamenti
tra arte e scienza, animismo, insieme a tutte le contaminazioni e le infezioni evocate da ognuno di questi termini. Le
creature si mettono in gioco e a rischio a vicenda ogni volta che viene rivoltata una zolla del compost terrestre. Siamo
compost, non postumani; abitiamo l’humusità, non l’umanità. Filosoficamente e materialmente, io sono una compostista, non una postumanista. Le creature, che siano umane o
meno, con-divengono insieme, si compongono e decompongono a vicenda, in ogni scala e registro di tempo o di sostanze, in nodi simpoietici, nel mondeggiare e demondeggiare
ecologico ed evolutivo dello sviluppo terrestre.
Questo capitolo è partito dalla simbiogenesi di Lynn
Margulis, poi si è spostato verso le biologie che rendono
necessaria una sintesi evolutiva estesa per pensare bene al
vivere e al morire multispecie sulla Terra, in ogni ordine di
luogo e tempo. Il momento involutivo dell’ape che sta sparendo e dell’orchidea ancora affezionata all’ape ha intrecciato le biologie EcoEvoDevo in quattro ecologie naturalsociali
di un pianeta danneggiato. Sono luoghi reali, mondi per cui
vale la pena lottare, e ciascuno ha portato avanti coalizioni
coraggiose, intelligenti e generative di artisti/scienziati/attivisti attraverso pericolose divisioni storiche. Biologia, arte e
politica hanno bisogno l’una dell’altra; attraverso il momento
involutivo, si persuadono a vicenda a pensare/fare simpoiesi
per quei mondi più vivibili che io chiamo Chthulucene.96
La cosmopolitica di Stengers mi infonde coraggio.97
140


 SIMPOIESI


Le creature – esseri umani inclusi – sono in presenza l’una
dell’altra, o meglio: sono l’una dentro i tubi, le pieghe, le cavità, le parti interiori e le parti esteriori dell’altra, e non del
tutto. Le decisioni e le trasformazioni da intraprendere nella nostra epoca per imparare di nuovo (o per la prima volta)
come diventare meno letali e più responso-abili, più in armonia, più capaci di sorpresa, più capaci di praticare l’arte di
vivere e di morire bene nella simbiosi, nella simpoiesi e nella
simanimgenesi multispecie su un pianeta danneggiato, devono essere prese senza garanzie o senza l’aspettativa di stare
in armonia con chi è altro da noi… come se fosse poi certo
che sia «altro». Né l’Uno, né l’Altro, ecco chi siamo tutti noi, e
chi siamo sempre stati. Dobbiamo diventare tutti ontologicamente più creativi e sensati all’interno di quel borioso olobioma che è la Terra, che la si chiami Gaia o con Mille Altri Nomi.


141


  4.
GENERARE PARENTELE:
ANTROPOCENE, CAPITALOCENE,
PIANTAGIONOCENE, CHTHULUCENE
È inutile negare che i processi antropogenici abbiano avuto
delle conseguenze su tutto il pianeta, in inter-azione e intra-azione con altri processi e altre creature, fin da quando
la nostra specie è diventata riconoscibile (poche decine di
migliaia di anni) e l’agricoltura si è diffusa ovunque (qualche
migliaio di anni). Ovviamente, i più grandi terraformatori (e
riformatori) sono stati i batteri e i loro parenti, in altrettante
inter-azioni e intra-azioni di ogni tipo, comprese quelle con
gli esseri umani e le loro pratiche, tecnologiche e non.1 La diffusione di piante capaci di disperdere semi milioni di anni
prima della nascita dell’agricoltura è un evento che ha trasformato il pianeta, così come tanti altri eventi storici rivoluzionari nell’evoluzione e nello sviluppo ecologico.
Gli esseri umani si sono uniti a questa boriosa mischia
abbastanza presto e in maniera dinamica, ancor prima che
loro (noi) divenissero (divenissimo) le creature in seguito
chiamate Homo sapiens. Per me decidere di usare parole
come Antropocene, Piantagionocene e Capitalocene ha che
fare con la scala, il tasso di velocità, il sincronismo e la complessità. Quando prendiamo in considerazione i fenomeni
sistemici, sono queste le domande che non dovremmo mai
smettere di rivolgerci: quand’è che un cambiamento di grado
diventa un cambiamento di tipo? Quali sono gli effetti delle
persone (non dell’Uomo) bioculturalmente, biotecnicamente, biopoliticamente e storicamente situate in relazione e in
combinazione con gli effetti degli assemblaggi di altre specie e di altre forze biotiche/abiotiche? Nessuna specie agisce
da sola, neanche una specie arrogante come la nostra, che
finge di essere fatta da bravi individui che agiscono in base
ai copioni della cosiddetta modernità occidentale. Sono gli
assemblaggi di specie organiche e di attori abiotici a fare la
storia, sia quella dell’evoluzione che tutte le altre.
Ma esiste un punto di flesso significativo in grado di
143


 CHTHULUCENE


cambiare le regole del «gioco» per tutti e tutto sulla Terra?
Non si tratta solo di cambiamento climatico, ma anche dei
danni provocati dalle sostanze chimiche tossiche, dell’attività estrattiva, dell’inquinamento nucleare, del prosciugamento dei laghi e dei fiumi sopra e sotto terra, della brutale
semplificazione degli ecosistemi, dei vasti genocidi di persone e di altre creature, e di tanto altro ancora, in una serie di
processi collegati tra loro in maniera sistemica che minacciano un grave crollo del sistema dopo l’altro. La ripetizione può
diventare un problema.
In un testo pubblicato di recente intitolato «Feral
Biologies», Anna Tsing suggerisce che il punto di flesso tra
l’Olocene e l’Antropocene potrebbe essere la distruzione dei
refugia a partire dai quali un giorno potranno riformarsi assemblaggi di specie diverse (con o senza gli esseri umani) in
seguito a eventi devastanti come la desertificazione, la deforestazione, e purtroppo tanto altro ancora…2 Questa idea
è affine alle considerazioni di Jason Moore, il coordinatore
del World-Ecology Resarch Network, convinto che la natura
a buon mercato sia giunta al termine. Non si può continuare a
deprezzare la natura svuotandola di ogni contenuto e risorsa,
è un processo che non può durare ancora a lungo: continuare a estrarre risorse dal mondo contemporaneo nel tentativo
di rimodellarlo continuamente sta diventando impossibile,
dato che gran parte delle riserve della Terra sono state esaurite, bruciate, svuotate, avvelenate, sterminate ed esaurite.3
Grossi investimenti e tecnologie terribilmente creative e distruttive possono ritardare la nostra presa di coscienza rispetto a questo fatto, ma la natura a buon mercato è davvero
finita. Anna Tsing sostiene che l’Olocene sia stato un lunghissimo arco temporale in cui non solo esistevano ancora i refugia, ma erano persino abbondanti, e capaci di sostenere il
ripopolamento del mondo in tutta la sua diversità culturale
e biologica. Forse chiamare questo scandalo Antropocene è
un modo per indicare la distruzione di luoghi e momenti di
riparo per gli umani e tutte le creature. Come altre persone,
anch’io credo che l’Antropocene sia più un evento limite che
144


 GENERARE PARENTELE


un’epoca, più un momento di passaggio che una fissità geologica, proprio come il limite K-T che ha costituito il passaggio dal Cretaceo al Paleogene.4 L’Antropocene introduce
delle discontinuità drastiche; quello che verrà dopo non sarà
come quello che è venuto prima. Credo che il nostro compito
sia rendere l’Antropocene il più interstiziale e insignificante
possibile: dobbiamo unire le forze e condividere tutte le idee
che ci vengono in mente per coltivare le epoche a venire in
modo da ristabilire dei luoghi di rifugio.
Al momento la Terra è piena di rifugiati, umani e non
umani, senza più rifugio.
Per questo credo che un nome eclatante (a dire il vero più
di un nome) per definire questa situazione sia giustificato: e
dunque Antropocene, Piantagionocene5, Capitalocene (termine che è stato di Andreas Malms e di Jason Moore prima
ancora di essere mio).6 Insisto anche sul fatto che abbiamo bisogno di un nome per raggruppare le forze e i poteri dinamici
e sinctoni di cui le persone costituiscono una parte, all’interno dei quali sono in gioco l’esistere e il progredire. Forse è solo
attraverso l’impegno intenso e le forme di collaborazione e di
gioco con tutti i terrestri che saranno possibili nuovi ricchi assemblaggi multispecie in grado di ospitare anche gli umani.
Io chiamo tutto questo Chthulucene – passato, presente e futuro.7 Queste tempospettive reali e possibili non hanno nulla
a che fare con Cthulhu, quel mostro misogino da incubo razziale creato dallo scrittore di FS H.P. Lovecraft, ma piuttosto
con diverse forze e poteri tentacolari grandi quanto la Terra e
altre cose accumulate sotto nomi come Naga, Gaia, Tangaroa8
(divinità esplosa dalle acque di Papa, la dea della Terra),
Terra, Haniyasu-hime,9 Donna Ragno, Pachamama,10 Oya,11
Gorgo, Raven,12 A’akuluujjusi13 e tanti altri ancora. Il «mio»
Chthulucene, per quanto aggravato dalle sue radici greche
che lo ancorano a un tempo e a un luogo, in realtà imbriglia
una miriade di temporalità e spazialità diverse e una miriade
di entità-in-assemblaggi intra-attivi, compresi gli assemblaggi più-che-umani, altro-dagli-umani, inumani e umani-come-humus. Naga, Gaia, Tangaroa, Medusa, la Donna Ragno e
145


 CHTHULUCENE


tutte le loro parentele sono solo alcune delle migliaia di forze
che scorrono in un filone FS che Lovecraft non avrebbe mai
potuto immaginare né sfruttare, ovvero le reti della fabula
speculativa, del femminismo speculativo, della fantascienza e del fatto scientifico.14 Dobbiamo sempre tenere a mente
quali storie raccontano altre storie, quali concetti pensano altri concetti. Che si tratti di matematica, visioni o narrazioni,
dobbiamo tener conto di quali figure raffigurano figure, quali
sistemi sistematizzano sistemi; è importante.
Tutti questi nomi che ho elencato sono troppo grandi
e troppo piccoli, così come tutte le storie del mondo sono
troppo grandi o troppo piccole. Come mi ha insegnato Jim
Clifford, abbiamo bisogno di storie (e di teorie) abbastanza
grandi da contenere le complessità e mantenere gli argini e
i confini aperti e affamati di nuove e vecchie connessioni capaci di sorprenderci.15
Per vivere e morire bene da creature mortali nello
Chthulucene è necessario allearsi con le altre creature al fine
di ricostruire luoghi di rifugio; solo così sarà possibile ottenere un recupero e una ricomposizione parziale e solida della
Terra in termini biologici-culturali-politici-tecnologici. Ma
questa ricomposizione non avverrà se non saremo capaci di
includere il lutto e il cordoglio per le perdite irreversibili, me
lo hanno insegnato Thom van Dooren e Vinciane Despret.16
Abbiamo già avuto a che fare con un numero devastante di
perdite, e ce ne saranno molte altre ancora. La prosperità non
può derivare né dalla convinzione di essere immortali né dalla nostra incapacità di con-divenire insieme ai morti e agli
estinti. C’è molto da fare per l’Araldo dei morti di Orson Scott
Card.17 E c’è ancora più lavoro per il mondeggiare di Ursula
Le Guin in Sempre la valle.
Sono una compostista, non una postumanista; siamo
tutti compost, non postumani. Il confine segnato dall’Antropocene/Capitalocene significa molte cose, compreso il fatto
che l’immensa distruzione irreversibile è attualmente in corso, non solo per gli undici miliardi e rotti di persone che si
ritroveranno sulla Terra verso la fine del XXI secolo, ma per
146


 GENERARE PARENTELE


un’infinità di altre creature. (Undici miliardi è un numero impensabile ma ponderato, che costituisce una previsione valida solo se i tassi di natalità mondiali resteranno bassi come
adesso. In caso di aumento della natalità, può succedere di
tutto.) L’estinzione non è solo una metafora, il collasso del sistema non è un film catastrofista. Basta chiederlo a qualsiasi
rifugiato di ogni specie.
Lo Chthulucene ha bisogno di uno slogan, o anche più di
uno. Oltre a gridare «Cyborg per la sopravvivenza sulla Terra»,
«Corri veloce, mordi più che puoi» e «Taci e impara», io suggerisco il «Generate parentele, non bambini!». Generare e riconoscere le parentele è la parte più complicata e urgente di questa
proposizione.18 Le femministe sono state le prime a sciogliere
i presunti legami naturali e necessari tra sessualità e genere,
razza e sesso, razza e nazione, classe e razza, genere e morfologia, sesso e riproduzione, persone che riproducono e persone
che compongono (qui il debito specifico è con le melanesiane
alleate con Marilyn Strathern e la sua parentela etnografica).19
Se vogliamo l’eco-giustizia multispecie, un tipo di giustizia che
possa anche accogliere una popolazione umana diversificata,
è tempo che le femministe prendano le redini dell’immaginazione, della teoria e dell’azione per sciogliere ogni vincolo tra
genealogia e parentela, e tra parentela e specie.
Batteri e funghi non fanno che fornirci metafore, ma le
metafore non bastano: le metafore fondate sulla natura non
sono sufficienti. Qui c’è da fare un lavoro da mammiferi, insieme ai nostri collaboratori e co-lavoratori simpoietici biotici e
abiotici. Dobbiamo generare parentele in sinctonia20 e in simpoiesi. A prescindere da chi e cosa siamo, dobbiamo con-fare,
con-divenire, con-creare insieme gli «Earthbound»21 (ringrazio ancora Bruno Latour in modalità-anglofona per questo
termine).22
Noi, gli esseri umani di ogni luogo, dobbiamo rivolgerci alle urgenze intense e sistemiche che abbiamo davanti;
eppure, come ha scritto Kim Stanley Robinson in 2312, fino
adesso abbiamo vissuto nei tempi del «Dithering», i tempi
della Titubanza (un arco temporale che in questo romanzo
147


 CHTHULUCENE


di fantascienza va dal 2005 al 2060… forse è una prospettiva troppo ottimista?), vale a dire uno «stato di agitazione
incerta».23 Forse Titubanza è un nome più adatto rispetto
ad Antropocene e Capitalocene! La Titubanza verrà incisa e
inscritta in ogni strato di roccia, ed è già dentro gli strati mineralizzati della Terra. Le creature sinctonie non si agitano
nella titubanza, ma compongono e decompongono, attività pericolose quanto promettenti. L’egemonia umana non è
un evento sinctonico, questo è poco ma sicuro. Come hanno
scritto le artiste ecosessuali Beth Stephens e Annie Sprinkler
sull’adesivo che hanno creato per me, compostare è così sexy!
Il mio intento è far sì che il «kin», la parentela, significhi
qualcosa di diverso, qualcosa di più che entità legate dalla
stirpe o dalla genealogia. Per un po’ questo pacato intento di
de-familiarizzazione potrà sembrare solo un errore, ma un
giorno (se la fortuna ci assiste) sembrerà che le cose siano sempre state così. Generare parentele significa generare persone,
non necessariamente intese come individui o esseri umani.
All’università rimasi colpita dal gioco di parole tra kin e kind
formulato da Shakespeare nell’Amleto:24 le persone più kind,
ovvero le persone più premurose, non erano necessariamente i membri della famiglia. Generare parentele – making kin
– ed esercitare la premura verso l’altro – making kind – (intesi
come categoria, cura, parentele senza legami di sangue, parentele altre e molte altre ripercussioni) sono processi che ampliano l’immaginazione e possono cambiare la storia. Marilyn
Strathern mi ha spiegato che all’inizio la parola relatives («familiari» in italiano, N.d.T.) indicava delle «relazioni logiche»
e ha assunto il significato di «membri della famiglia» solo nel
Seicento: questa ipotesi è tra le mie preferite in assoluto.25
Allargare e ridefinire la parentela è un processo legittimato dal fatto che tutte le creature della Terra sono imparentate
nel senso più profondo del termine, e già da tempo avremmo dovuto iniziare a prenderci più cura delle creature affini
come assemblaggi e non delle specie una alla volta. Kin è un
genere di parola che unisce. Tutte le creature condividono la
stessa «carne» in maniera laterale, semiotica, genealogica.
148


 GENERARE PARENTELE


Gli antenati si rivelano degli sconosciuti molto interessanti;
le parentele sono estranee (al di fuori di quella credevamo essere la famiglia o la gens), inspiegabili, inquietanti, attive.26
È troppo per un piccolo slogan, lo so! Ma proviamoci. Nel
giro di un paio di secoli, forse gli esseri umani sul pianeta torneranno a essere due o tre miliardi, dopo un lungo percorso
in cui avranno contribuito ad aumentare il benessere di un’umanità diversificata e delle altre creature, intese come mezzi
e non solo come fini.
Perciò, generate parentele, non bambini! È importante il
modo in cui le parentele generano altre parentele.27


149


  5.
I BAMBINI DEL COMPOST
E poi nelle nostre vite arrivò Camille, a presentarci le generazioni incrociate di creature non-ancora-nate e non-ancoraallevate appartenenti alle specie vulnerabili che coevolvono.
Nel tentativo di proiettarmi dentro futuri ancora incerti, voglio chiudere Chthulucene con un racconto, una fabula speculativa iniziata durante un workshop di scrittura a Cerisy
nell’estate del 2013, all’interno del seminario di Isabelle
Stengers sui gestes spéculatifs. Concepita nel contesto delle
pratiche di scrittura FS, Camille custodisce la memoria viva
dei mondi che potrebbero rifiorire. Camille è una dei Bambini
del Compost che maturano nella terra per dire no al postumano di ogni tempo.
Mi ero iscritta a un workshop pomeridiano a Cerisy dal
titolo Narration Spéculative. Il primo giorno gli organizzatori
ci hanno diviso in vari gruppi di scrittura formati da due o
tre persone e ci hanno dato un compito. Ci hanno chiesto di
immaginare un neonato e fargli attraversare cinque generazioni umane. In un’epoca come la nostra, fatta di distruzione
e morte, cinque generazioni umane sembrano lunghissime;
è difficile immaginare che prospereranno o saranno in grado
di generare un mondo florido per la multispecie. Nel corso
di quella settimana, i gruppi di scrittura hanno immaginato
diversi futuri possibili, divertendosi a sperimentare con vari
formati letterari, e sono venute fuori le storie più disparate.
Oltre a me, nel mio gruppo c’erano il film maker Fabrizio
Terranova e la psicologa, filosofa ed etologa Vinciane Despret.
La storia di Camille che riporto qui è un gesto speculativo in
sé: è sia un ricordo sia un modo di rievocare un «noi» che si
è creato fabulando insieme una storia durante un’estate in
Normandia. Non sono in grado di riportare la stessa storia di
quei giorni; questo è un racconto diverso da quello che proporrebbero o ricorderebbero i miei collaboratori. La storia
che racconto qui è una fabula speculativa ancora in corso,
non un report a beneficio d’inventario sulla conferenza organizzata da Stengers. Io e i miei compagni abbiamo iniziato
151


 CHTHULUCENE


a scrivere le storie di Camille insieme, ma da quel momento
in poi abbiamo continuato ognuno per conto proprio, a volte rispedendole agli autori originari per farle elaborare, altre
volte no; nel corso del tempo ci siamo imbattuti in Camille
e gli altri figli del compost anche in altre collaborazioni di
scrittura.1 Camille ha bisogno di tutte queste versioni. Il mio
ricordo di quel workshop consiste nel tracciare attivamente
una serie di sentieri da e verso storie perpetue e condivise.
Camille, Donna, Vinciane e Fabrizio si sono resi con-presenti; ci rendiamo capaci a vicenda.
I Bambini del Compost ci insegnano che dobbiamo scrivere
storie e vivere vite orientate alla prosperità e all’abbondanza, soprattutto nella tragedia dell’impoverimento e della
distruzione selvaggia. Anna Tsing ci sprona a imparare «le
arti di vivere su un pianeta danneggiato», e tra queste arti
c’è la capacità di re-immaginare la ricchezza, di apprendere la guarigione pratica anziché perseguire l’idea di «integrità» e di cucire insieme collaborazioni improbabili senza
preoccuparsi troppo dei tipi ontologici convenzionali.2 Le
storie di Camille sono un invito a partecipare a un tipo di
narrativa di genere che vuole rafforzare nuovi modi di proporre futuri prossimi, futuri possibili, e presenti poco plausibili ma reali. Ogni storia di Camille che scrivo sarà sempre macchiata da errori politici ed ecologici disastrosi, e
ogni storia chiede ai lettori di esercitare il proprio sospetto
impelagandosi nell’invenzione di un’arrogante nidiata di
Bambini del Compost.3 I lettori di fantascienza sono abituati alle arti vivaci e irriverenti della fan fiction. Elaborati
archi narrativi e mondi complessi nutrono trasformazioni
mutanti o estensioni affettuose ma perverse. I Bambini del
Compost non invitano tanto alla fan fiction quanto alla sym
fiction, il genere narrativo proprio della simpoiesi e della
sinctonia, l’unirsi di tutte le creature terrestri. I Bambini
del Compost vogliono che le Storie di Camille siano un progetto pilota, un modello, un oggetto di lavoro e di gioco, per
comporre progetti collettivi, non solo a livello immaginativo ma anche nella scrittura di storie. Sopra e sotto terra.
152


 I BAMBINI DEL COMPOST


Fig. 8.1


Maschera Mariposa, Guerrero, Mexico, 62cm x 72.5
cm x 12.5cm, prima del 1990, Samuel Frid Collection,
UBC Museum of Anthropology, Vancouver. Tratta dalla
mostra The Marvellous Real: Art from Mexico, 1926–
2011 (Ottobre 2013—Marzo 2014), UBC Museum of
Anthropology. Curata da Nicola Levell. Fotografia di
Jim Clifford.


Vinciane, Fabrizio e io abbiamo sentito il bisogno vitale di dare
un nome alla nostra creatura, dovevamo offrirle un percorso
in ciò che ancora non è ma potrà essere. Abbiamo avvertito lo
stesso bisogno quando abbiamo chiesto alla nostra neonata di
imparare – nell’arco di cinque generazioni – a ridurre drasticamente la presenza degli esseri umani sulla terra, che stando alle
proiezioni attuali sarà di circa undici miliardi entro la fine del
XXI secolo. Era dura gestire queste cinque generazioni attraverso la riproduzione eteronormativa (per usare un’espressione orribile ma adatta, tipica del vocabolario femminista americano)! Più di un anno dopo, mi sono resa conto che Camille
mi aveva insegnato a dire: «Generate parentele, non bambini».4
153


 CHTHULUCENE


Nell’attimo stesso in cui abbiamo proposto il nome di
Camille, ci siamo resi conto che stavamo tenendo in braccio
una creatura frignante appena nata che non aveva nulla a
che fare con i generi sessuali tradizionali o con l’eccezionalismo umano. Era una creatura fatta per la simpoiesi: per il
con-divenire e il con-fare insieme a una variopinta covata di
altri esseri della terra.5
IMMAGINARE IL MONDO DELLE CAMILLE
Per fortuna, Camille è venuta al mondo nel momento di un’inaspettata ma potente esplosione globale di numerose comunità composte da un centinaio di persone, che hanno sentito
l’esigenza di migrare verso luoghi distrutti e collaborare con
partner umani e non-umani per guarire quei luoghi, costruire
reti, sentieri e intrecci per un mondo nuovamente abitabile.6
Solo una parte di questa stupefacente e contagiosa azione
planetaria per il benessere è arrivata da comunità intenzionali e migratorie come quella di Camille. Facendo ricorso a
lunghi percorsi e storie di resistenza creativa e sopravvivenza
generativa nelle circostanze più aspre, persone provenienti
da ogni luogo della terra hanno capito di non farcela più: erano stanche di aspettare l’arrivo di una soluzione esterna, che
non si materializzava mai, per risolvere problemi sistemici e
locali. Organizzazioni, comunità grandi e piccole e singoli individui hanno deciso di fare fronte comune e – insieme alle
comunità migranti come quella di Camille – hanno cercato
di rimodellare la vita terrestre per inaugurare un’epoca che
potesse succedere alle letali discontinuità dell’Antropocene,
del Capitalocene e del Piantagionocene. Attraverso una serie di ondate e impulsi simultanei in grado di trasformare il
sistema, popolazioni indigene diversificate e ogni altra sorta
di uomini, donne, bambini e bambine che lavorano – a lungo
soggetti a condizioni devastanti di estrazione, sfruttamento e
produzione nei propri territori, nelle proprie acque, nelle proprie case e nei propri viaggi – hanno reinventato e rafforzato delle coalizioni per ricreare condizioni di buona vita e di
buona morte sulla terra, per rendere possibile la prosperità
154


 I BAMBINI DEL COMPOST


nel presente e nei tempi a venire. Queste eruzioni di energia
benefica e di attivismo sono state scatenate dall’amore per la
terra e per i suoi esseri umani e non-umani, e dalla rabbia verso la portata assunta dalle estinzioni, gli stermini, i genocidi e
l’impoverimento, messi in atto secondo schemi forzati e prestabiliti che hanno spinto la multispecie a vivere e a morire in
modi che hanno reso quasi impossibile esistere e progredire.
L’amore e la rabbia contenevano già il germe di una guarigione parziale, anche dinanzi alla distruzione incessante.
Nessuna delle Comunità del Compost poteva immaginare di abitare o trasferirsi in «terre vuote». A queste fantasie distruttive e potenti, proprie del colonialismo e del revivalismo
religioso, laico o meno, è stata opposta una accanita resistenza. Le Comunità del Compost hanno lavorato sodo per capire
come ereditare tutti gli strati di vita e di morte che pervadono ogni luogo e ogni corridoio ecologico. A differenza degli
abitanti di altri racconti, letterature o altri movimenti utopici
nella storia della terra, i Bambini del Compost sapevano che
non potevano fingere con se stessi di poter ricominciare tutto
daccapo, partendo da zero. Anzi, è stata proprio l’intuizione
opposta a muoverli: i Bambini del Compost si sono chiesti
come vivere nelle rovine ancora occupate dai fantasmi e dai
viventi, e hanno trovato una risposta. Di ogni classe sociale,
colore, casta, religione, laicità e regione, questi membri degli
insediamenti diversificati emergenti sulla terra hanno vissuto in base a poche pratiche, semplici ma trasformative, che
a loro volta hanno attratto – sono diventate estremamente
contagiose per – molti altri popoli e comunità, sia migranti
sia stanziali. Le comunità si sono diversificate nel loro sviluppo grazie alla propria creatività simpoietica, ma sono rimaste
legate tra loro da fili collanti.
Queste pratiche che hanno legato le comunità emergenti
sono nate dalla consapevolezza che l’esistere e il progredire
e la cura nei luoghi distrutti richiedono la capacità di generare parentele in modi innovativi. In questi nuovi contagiosi insediamenti, ogni nuova creatura deve avere almeno tre
genitori, che possono praticare o meno vecchie o nuove ap155


 CHTHULUCENE


partenenze di genere. Le differenze corporee, con tutto il loro
portato di percorsi storici inquieti, sono molto amate in queste comunità. I nuovi nati sono esseri rari e preziosi, e devono essere circondati da vecchi e giovani appartenenti a molte
specie diverse. I rapporti di parentela si possono formare in
ogni momento della vita, aggiungendo o inventando genitori e altri tipi di parenti durante i momenti di transizione più
significativi. Queste relazioni creano impegni molto forti e diversi tipi di doveri che li accompagnano per tutta la vita.


Fig. 8.2


Make Kin Not Babies. Adesivo, 5x7.5 cm, realizzato
da Kern Toy, Beth Stephens, Annie Sprinkle e Donna
Haraway.


Generare parentele per ridurre il numero di esseri umani sulla
terra e le loro esigenze, lasciando allo stesso tempo prosperare
gli umani e le altre creature, è un impegno che ha messo in
gioco intense energie e passioni nei mondi emergenti sparpagliati sul pianeta. Ma generare parentele e riequilibrare il numero degli esseri umani è un processo che deve avvenire attraverso connessioni rischiose con luoghi, corridoi ecologici,
156


 I BAMBINI DEL COMPOST


posizioni storiche e lotte decoloniali e postcoloniali continue,
e non in astratto, né per decreto esterno. Molti esperimenti di
controllo della popolazione sono falliti, diventando un monito molto efficace.
Quindi il lavoro di queste comunità consisteva e consiste
tuttora nel generare parentele attraverso differenze significative e traumi profondi. Già all’inizio del ventunesimo secolo,
l’azione storico-sociale e le conoscenze culturali e scientifiche – gran parte delle quali attivate da movimenti femministi
pro-queer, antirazzisti e anticolonialisti – avevano contribuito fortemente a svelare la natura immaginaria dei presunti vincoli naturali della sessualità e del genere, della razza e
della nazione; ma smantellare definitivamente il principio
distruttivo e ancora diffusissimo della necessità «naturale»
di un vincolo tra la parentela e una riproduttività biogenetica basata sul modello dell’albero genealogico è diventata una
delle battaglie principali dei Bambini del Compost.
All’interno di queste comunità emergenti la decisione di
mettere al mondo un altro essere umano viene fortemente
strutturata come scelta collettiva. Inoltre, nessuno può essere
costretto a fare figli, o punito per averne fatto uno al di fuori
degli auspici della comunità.7 I Bambini del Compost nutrono
i neonati in tutti i modi che possono, anche mentre lavorano e giocano per trasformare gli apparati della parentela e le
modalità con cui viene generata, e mentre riducono drasticamente il fardello della sovrappopolazione sulla terra. La libertà riproduttiva della persona, anche se scoraggiata sotto forma di scelta individuale, viene tutelata e nutrita attivamente.
Il potere più prezioso riconosciuto alla persona umana
di qualunque genere che porta avanti la gravidanza è il diritto e l’obbligo di scegliere un simbionte animale per il nuovo
bambino.8 Tutti i nuovi nati all’interno della comunità che
decide collettivamente vengono al mondo come simbionti
delle creature di alcune specie a rischio, e quindi entrano in
simbiosi con tutto il tessuto del vivere e del morire di queste creature e dei loro consociati, per i quali la possibilità
stessa di avere un futuro sembra particolarmente a rischio.
157


 CHTHULUCENE


I bambini umani nati da scelte riproduttive individuali non
diventano simbionti biologici, ma vivono e partecipano ad
altre forme di simpoiesi con le creature umane e non-umane.
Nel corso delle varie generazioni, le Comunità del Compost
si sono dovute confrontare con scenari complessi e difficili
a causa della formazione di caste gerarchizzate. A volte ci
sono stati scontri violenti tra i bambini nati come simbionti e
quelli nati come individui umani più convenzionali; spesso i
simbionti e i non-simbionti non hanno potuto letteralmente
guardarsi negli occhi.
I simbionti animali in genere appartengono alle specie
migratorie, il che modella e influenza nettamente i modi di
andare in visita, lavorare e giocare di tutti coloro che fanno da
partner nella simbiosi. I membri delle simbiosi dei Bambini
del Compost, umani e non-umani, viaggiano o dipendono
dai viaggiatori associati; i corridoi ecologici sono essenziali
per la loro esistenza. Il ripristino e la cura di questi corridoi,
e quindi della connessione in sé, è un compito fondamentale
per queste comunità; è così che immaginano e praticano il recupero delle terre e delle acque devastate, oltre che delle loro
creature, che siano umane o meno.9 I Bambini del Compost
hanno imparato a percepire la loro specie condivisa come
humus, più che come umana o non-umana. Al centro dell’educazione di ogni bambino c’è l’idea di imparare a vivere in
simbiosi in modo da nutrire il simbionte animale e tutte le
altre creature di cui quel simbionte ha bisogno, per l’esistere
e il progredire di almeno cinque generazioni umane. Nutrire
il simbionte animale significa anche essere nutriti a propria
volta, oltre che inventare pratiche di cura per i sé simbiotici
che si ramificano. I simbionti animali e umani fanno sì che
la trasmissione della vita mortale vada avanti, ereditando e
inventando pratiche di recupero, sopravvivenza e prosperità.
Dato che i partner animali nella simbiosi sono migratori,
ogni bambino umano vive e impara attraverso tappe e percorsi, con altre persone e i loro simbionti, in alleanze e collaborazioni necessarie all’esistere e al progredire. Allenare la
mente ad andare in visita è una pratica pedagogica che dura
158


 I BAMBINI DEL COMPOST


una vita in queste comunità, non solo in senso figurato. Le
scienze e le arti vengono praticate insieme con passione e sviluppate come mezzi per abituare queste comunità naturalculturali ecologiche in rapida evoluzione – di cui fanno parte
anche le persone – a vivere e morire bene nel corso di secoli
pericolosi e devastanti, segnati dall’irreversibile cambiamento climatico, da alti tassi di estinzione e da altri problemi.
Un potere speciale insito nella libertà individuale del
nuovo nato è quello di poter scegliere un genere sessuale o
meno, quando e se il percorso della propria vita e della propria morte fa nascere questo desiderio. Le modificazioni corporali sono normali nel popolo di Camille. Alla nascita, vengono presi un po’ di geni e di micro-organismi dal simbionte
animale e vengono aggiunti al bagaglio genetico del bambino in simbiosi, in modo tale che la sensibilità e la risposta al
mondo sperimentate dalla creatura animale possano essere
più intense e precise per il suo simbionte umano. I partner
animali non vengono sottoposti alla stessa modifica, anche
se il doversi relazionare continuamente ai territori, alle acque, ai popoli, alle creature e agli apparati peculiari della
specie del bambino li rendono capaci di nuove cose, in modi
a volte sorprendenti, come nel caso dei cambiamenti biologici EcoEvoDevo permanenti.10 Nel corso della propria vita,
la persona umana può modificare ulteriormente il suo corpo
per piacere, senso estetico o ragioni di lavoro, ma solo fintanto che queste modifiche continuano a tutelare il benessere di
entrambi i simbionti in questo humus simpoietico.
Il popolo di Camille si è trasferito in West Virginia, sui
Monti Appalachi, in un’area vicino al fiume Kanawha presso
la Gauley Mountain, devastata dell’estrazione di carbone che
ne ha eroso la cima. Il fiume e i suoi torrenti tributari erano
tossici, le vallate piene di scarti della miniera, le popolazioni
locali erano state sfruttate e abbandonate dalle multinazionali del carbone. Il popolo di Camille si è alleato con le comunità multispecie che stavano soffrendo nelle vallate e nelle montagne accidentate, formando legami sia con la gente
locale che con le altre creature.11 Le Comunità del Compost
159


 CHTHULUCENE


che si sono legate di più al gruppo di Camille vivevano in luoghi devastati dall’estrazione di carbon fossile e dalle miniere
d’oro, uranio o altri metalli. Luoghi eviscerati dalla deforestazione o dall’agricoltura industriale che ha afflitto il territorio
saccheggiandone l’acqua e le risorse nutritive, impoverendolo con le monocolture: tutto questo era ampiamente presente
nel mondo allargato di Camille.
Le farfalle monarca visitano spesso la comunità di
Camille durante l’estate, mentre durante l’inverno intraprendono una migrazione di molte migliaia di chilometri a
sud per svernare in alcune foreste di pino o di abeti sacri nel
Messico centrale, lungo il confine degli stati del Michoacán e
del México.12 Nel ventesimo secolo, la farfalla monarca è stata
dichiarata l’insetto ufficiale del West Virginia, e nel 2008 il
Sanctuarío de la Biosfera Mariposa Monarca (la Riserva della
biosfera delle farfalle monarca) è stato inserito tra i patrimoni dell’umanità dell’UNESCO. La riserva, nata per proteggere
il loro habitat invernale, è stata creata nell’ecoregione lungo
la cintura vulcanica trans-messicana, approfittando delle foreste sopravvissute.
Nel corso delle loro migrazioni complesse, le farfalle
monarca devono mangiare, accoppiarsi e riposare in città,
ejidos, territori indigeni, fattorie, foreste e pascoli all’interno
di un paesaggio vasto e danneggiato, popolato da persone e
popoli che vivono e muoiono in ogni sorta di economia ed
ecologia contese. Le larve delle farfalle monarca patiscono le
conseguenze chimiche e genetiche dell’agricoltura industriale di massa, che rendono la loro fonte indispensabile di cibo
– le foglie di asclepiade – non disponibile durante gran parte del tragitto. Non solo la presenza di qualunque specie di
asclepiade, ma la comparsa stagionale di alcune varietà locali
dal Messico al Canada si agita nella carne dei bruchi monarca. Alcune specie di asclepiade prosperano nei territori devastati, sono ottime «piante pioniere». L’asclepiade comune nel
Nordamerica centrale e orientale, l’Ascelpias syriaca, fa parte
delle piante che avviano la successione primaria. Le asclepiadi trionfano sui cigli delle strade e tra i solchi delle col160


 I BAMBINI DEL COMPOST


ture, per questo sono molto suscettibili agli erbicidi come il
Roundup della Monsanto, che è a base di glisofato. C’è un’altra asclepiade importante per le migrazioni lungo la costa
orientale delle farfalle monarca (quelle che vanno dallo stato
Washington alla California attraverso le Montagne Rocciose),
nello specifico la specie climacica dell’asclepiade di prateria,
che si sviluppa in successione secondaria. Con la distruzione
pressoché completa delle comunità climax nelle praterie di
tutto il Nordamerica, questa asclepiade, l’Asclepias meadii, è
decisamente in pericolo.13
Lungo la primavera, l’estate e l’autunno, una grande
varietà di piante dalla fioritura precoce, di metà-stagione e
tardiva, inclusi i boccioli di asclepiade, producono il nettare
succhiato con avidità dalle farfalle monarca adulte. Nel viaggio a sud verso il Messico, il futuro della migrazione orientale nordamericana delle farfalle monarca è minacciato dalla
perdita di habitat delle piante che producono il nettare per
alimentare le farfalle adulte, che in fase non riproduttiva volano per svernare sui loro alberi preferiti nelle foreste di montagna. Queste foreste messicane, a loro volta, sono soggette a
una degradazione naturalculturale dovuta a complesse storie
di oppressione etnica e di classe dei campesinos e degli altri
indigeni nella regione, come i Mazahuas e gli Otomi.14
Sradicate nello spazio e nel tempo e rimaste senza cibo
in tutte le loro rotte migratorie, le larve muoiono di fame e
le farfalle adulte si infiacchiscono e faticano a raggiungere le
loro dimore invernali. Le migrazioni attraverso le Americhe
non giungono a termine. Gli alberi nel Messico centrale soffrono la perdita di quel bellissimo e vivace raggruppamento di farfalle; mentre le radure, le fattorie e i giardini di città
negli Stati Uniti e nel sud del Canada si ritrovano desolati in
estate, senza tutto quello svolazzare arancione e nero.
Come simbionte della neonata, il genitore biologico di Camille 1 ha scelto proprio la farfalla monarca del
Nordamerica, lungo due flussi migratori grandiosi ma gravemente danneggiati: dal Canada al Messico, e poi dallo stato
di Washington fino alla California. Il genitore che ha avuto
161


 CHTHULUCENE


Camille in gestazione ha esercitato la propria libertà riproduttiva con audacia e speranza, decidendo di legare il feto
in arrivo alle migrazioni occidentali e orientali di queste farfalle in perenne movimento. Questo comportava il fatto che
Camille 1 – così come le altre Camille, per almeno quattro
generazioni – sarebbe cresciuta lottando per l’esistere e il
progredire di questi insetti bellissimi e minacciati, oltre che
per le loro comunità umane e non-umane nel corso di tutte le
tappe e tutti gli snodi delle loro migrazioni, e nelle loro residenze in questi luoghi e in questi corridoi ecologici, che sono
precisi e non astratti. La comunità di Camille aveva capito
che le farfalle monarca come specie diffusa su tutto il globo
non erano a rischio di estinzione in sé, ma due imponenti
flussi migratori all’interno del continente, un rapido movimento interconnesso di miriadi di creature che vivevano e
morivano insieme, erano sul punto di sparire.
A portare Camille in grembo e a scegliere la farfalla
monarca come suo simbionte era stata una singola persona con la responso-abilità di esercitare una grande libertà
generativa, tutt’altro che innocente, gravida di conseguenze per ramificare mondi attraverso cinque generazioni.
Questa singolarità irriducibile, questo particolare esercizio
della scelta riproduttiva, ha messo in moto uno sforzo durato molte centinaia di anni, destinato a coinvolgere molti
attori, per tenere in vita le pratiche migratorie attraverso i
continenti, a beneficio di tutte le creature che migrano. Le
Comunità del Compost non hanno allineato i propri bambini alle «specie a rischio» nel senso inteso dalle organizzazioni che si sono occupate di preservazione delle specie nel
ventesimo secolo. Le Comunità del Compost hanno capito
che il loro compito era, piuttosto, coltivare e inventare l’arte
di vivere all’interno e a beneficio dei mondi danneggiati esistenti, concreti, non in astratto, ma in quanto creature che
vivono e muoiono tra le rovine. Nel corso della propria vita,
ogni Camille si è arricchita all’interno di comunità terrestri,
poiché il lavoro e il gioco con e per le farfalle le ha permesso di vivere intense residenze e vivaci migrazioni insieme a
162


 I BAMBINI DEL COMPOST


tutta una serie di persone e creature. Quando una Camille
si apprestava a morire, la comunità faceva nascere un’altra
Camille in tempo, in modo che quella anziana potesse fare
da mentore nella simbiosi e insegnare alla più giovane a
prepararsi.15
Ogni Camille sapeva che il suo lavoro poteva fallire in
qualsiasi momento. I rischi restavano altissimi. Il retaggio
di secoli di sfruttamento economico, culturale ed ecologico
ai danni dei vari esseri sul pianeta non poteva dissolversi in
un attimo; la terra continuava a essere piagata da estinzioni
e stermini abnormi. Eppure, garantire uno spazio alle altre
creature e alle persone a loro legate era diventato sempre più
comune, e le collaborazioni multispecie hanno contribuito a
creare una terra abitabile in tempi tanto turbolenti.
LE STORIE DI CAMILLE
La storia che narro segue cinque Camille, a partire dalle figure
di filo che hanno disegnato nel corso della propria vita, tra la
nascita di Camille 1 nel 2025 e la morte di Camille 5 nel 2425.
La storia che narro qui invoca la necessità di pratiche collaborative – ma anche divergenti – che creino storie attraverso il
racconto, la performance audiovisiva e la materialità testuale, dal digitale alla scultura a qualsiasi cosa si possa mettere
in pratica. Le mie storie, nei casi migliori, sono figure di filo
sfacciate, aspirano a un intreccio più corposo che mantenga
degli schemi ancora aperti, con luoghi di attaccamento che si
ramificano a disposizione dei narratori che verranno. Spero
che i lettori cambino delle parti della mia storia e la portino
altrove; che allarghino, contestino, arricchiscano e reimmaginino le vite delle cinque Camille.
Le storie di Camille arrivano fino alla quinta generazione e
poi si fermano, dato che non sono ancora in grado di adempiere
ai doveri che la Confederazione degli Haudenosaunee si è data e
dunque ha imposto su chiunque sia stato toccato e coinvolto da
questo racconto, anche in atti di appropriazione indebita; ovvero, non sono ancora capaci di agire in maniera responso-abile
verso la settima generazione che verrà.16 I Bambini del Compost
163


 CHTHULUCENE


al di fuori della portata delle Storie di Camille potrebbero diventare capaci di quel tipo di mondeggiamento, che un tempo sembrava possibile, prima della Grande Accelerazione del
Capitalocene e della Grande Titubanza.
Lungo le cinque generazioni di Camille, il numero totale di
esseri umani sul pianeta – incluse le persone in simbiosi con
animali vulnerabili scelti dai loro genitori biologici (i sim-) e
quelli che non sono in queste simbiosi (i non-sim) – sono passati
dal picco dei dieci miliardi nel 2100 a un livello stabile di tre
miliardi nel 2400. Se le Comunità del Compost non si fossero
rivelate così efficaci nei loro primi anni e così contagiose per
gli altri esseri umani e gli altri popoli, la popolazione umana
avrebbe superato gli undici miliardi nel 2100. La possibilità
di tirare il fiato garantita dalla differenza di un miliardo di
persone tra le proiezioni del 2100 e quello che è successo grazie
alle Comunità del Compost ha permesso l’esistere e il progredire di tanti modi di vivere e morire ormai a rischio, per gli esseri
umani e non umani.17
CAMILLE 1
Nata nel 2025. Gli esseri umani al mondo
sono 8 miliardi.
Morta nel 2100. Gli esseri umani al mondo
sono 10 miliardi.


Nel 2020, circa trecento persone di classe, razza, religione
e cultura diverse, tra cui duecento adulti appartenenti ai
quattro generi sessuali principali praticati all’epoca,18 oltre
che un centinaio di bambini sotto l’età dei diciotto anni,
costruirono un villaggio nel punto in cui il New River e il
Gauley River confluivano per formare il fiume Kanawha in
West Virginia. Chiamarono quell’insediamento New Gauley,
in omaggio alle acque e ai territori devastati dall’estrazione
di carbone fossile che aveva rimosso la cima della montagna. Gli storici dell’epoca suggerirono che il periodo tra il
2000 e il 2050 sulla terra dovesse essere chiamato la Grande
Titubanza.19
164


 I BAMBINI DEL COMPOST


Fig. 8.3


Bruco di farfalle monarca Danaus plexippus su un baccello di asclepiade. Fotografia di Singer S. Ron, U.S.
Fish and Wildlife Service.


La Grande Titubanza fu un’epoca di un’inefficace ansia diffusa nei confronti della distruzione ambientale, dell’evidenza
inequivocabile dell’accelerazione delle estinzioni di massa,
del cambiamento climatico violento, della disintegrazione
sociale, delle guerre in aumento, del costante aumento della
popolazione umana a causa del grande numero di bambini
già-nati (anche se i tassi di nascita in gran parte del mondo
erano rimasti sotto quello di sostituzione) e delle vaste migrazioni di rifugiati umani e non-umani rimasti senza rifugi.
Durante questo periodo terribile della storia umana e
della specie, quando sarebbe stato ancora possibile fare la
differenza attraverso azioni concertate, sulla terra spuntarono numerose comunità. Il loro nome in lingua inglese era
Communities of Compost, e i loro membri si autodefinivano
compostisti. Molti altri nomi in molte altre lingue proponevano lo stesso gioco della matassa finalizzato alla rinascita collettiva. Queste comunità capivano che la Grande Titubanza
sarebbe potuta culminare in un collasso definitivo del sistema, o che l’azione collettiva radicale avrebbe potuto produrre
165


 CHTHULUCENE


un’epoca turbolenta ma generativa di rovesciamenti, rivolta,
rivoluzione e rinascita.
Durante i primi anni, gli adulti della comunità di New
Gauley decisero di non mettere al mondo nuovi bambini
ma di concentrarsi sullo sviluppo della cultura, l’economia,
la ritualità e la politica, nel contesto delle quali si sarebbero generate tantissime parentele imprevedibili, e i bambini
sarebbero stati rari e preziosi.20 Il lavoro e il gioco del generare parentele aiutò la comunità a sviluppare alcune capacità
cruciali per la rinascita e il prosperare della multispecie. In
particolare, come pratica per generare parentele nel corso
della vita fu elaborata e celebrata l’amicizia. Nel 2025 la comunità si sentì pronta a mettere al mondo i primi neonati da
connettere ai simbionti animali. Gli adulti credevano che la
maggior parte dei bambini già-nati, quelli che avevano aiutato a costituire la comunità, fossero più che pronti e disposti a
fare da fratelli e sorelle maggiori ai neonati simbionti. Tutti
erano convinti che quel tipo di simpoiesi non fosse mai stata
praticata sulla terra prima di allora. Le persone sapevano che
non sarebbe stato facile imparare a vivere collettivamente in
un’amorevole simbiosi intima e terrena con un altro animale,
come pratica per riparare i luoghi danneggiati e creare futuri
prosperi per la multispecie.
Camille 1 nacque in un piccolo gruppo di cinque bambini21 e, a quanto riporta la storia, fu l’unica neonata legata a
un insetto. Gli altri bambini di quel primo gruppo divennero
simbionti di un pesce (l’Anguilla rostrata, l’anguilla americana), di un uccello (il Falco sparverius, il gheppio americano),
di un crostaceo (il cambarus veteranus, il gambero d’acqua
dolce Big Sandy) e di un anfibio (l’Ambystoma barbouri, una
specie di salamandra).22 Le simbiosi mammifere furono intraprese nella seconda ondata di nascite, circa cinque anni
dopo, partendo dai pipistrelli anche loro ormai a rischio.
Spesso era più facile identificare i potenziali simbionti per i
nuovi bambini tra insetti, pesci, mammiferi e uccelli migratori, che versavano in condizioni più difficili rispetto a rettili,
anfibi e crostacei. La preferenza per i simbionti migratori non
166


 I BAMBINI DEL COMPOST


era tassativa, soprattutto considerando il fatto che ormai era
necessario conservare i corridoi ecologici anche per le specie
non migratorie, dato che l’aumento delle temperature legato
al cambiamento climatico le stava costringendo a spostarsi
in altri luoghi. Anche se il loro primo amore rimasero le creature che percorrevano lunghe distanze e portavano notizie
da luoghi remoti – soprattutto perché in questo modo le loro
piccole comunità umane acquisivano orizzonti culturali e
geografici più ampi coltivando le connessioni necessarie a
prendersi cura dei partner nella simbiosi –, alcuni membri
delle Comunità del Compost decisero di impegnarsi con creature che vivevano in habitat residuali e piccolissimi, ma anche con quelle creature le cui complicate e precise necessità
ecologiche e il cui amore per la dimora le vincolavano strettamente solo a luoghi specifici.23
Nel corso dei primi cento anni, la comunità di New
Gauley accolse cento nuove nascite di bambini uniti al simbionte animale, dieci nascite da parte di genitori single o coppie che avevano rifiutato il modello a tre genitori e la cui prole
non ricevette quel tipo di simbionti, duecento morti, centosettantacinque immigrati e cinquanta emigrati. Gli scienziati
delle Comunità del Compost ritenevano che fosse impossibile stabilire delle simbiosi efficaci tra animali e umani durante l’età adulta; le fasi ricettive più importanti per gli umani
erano lo sviluppo fetale, l’allattamento e l’adolescenza. Nelle
fasi in cui veniva chiesto loro di procurare materiali cellulari
o molecolari per modificare il partner umano, anche i partner
animali dovevano essere in un momento di trasformazione,
come la schiusa, la muta larvale o la metamorfosi. Gli animali non venivano modificati da materiale umano; il loro ruolo
nella simbiosi era insegnare ai bambini a prosperare in ogni
modo possibile in tempi pericolosi e danneggiati.
Quasi ovunque, le Comunità del Compost si impegnarono a mantenere le stesse dimensioni o a crescere solo grazie
all’immigrazione, mantenendo la natalità a un livello compatibile con il numero totale di esseri umani sul pianeta (finalmente diminuito di due terzi). Se i nuovi immigrati accetta167


 CHTHULUCENE


vano le pratiche fondamentali delle Comunità del Compost,
su richiesta ricevevano la residenza permanente e l’acquisizione dei diritti di cittadinanza di compostisti in fantasiose e
rumorose cerimonie atte a celebrare la generazione di nuove
parentele. I visitatori non residenti erano sempre i benvenuti, l’ospitalità veniva vista sia come un dovere basilare sia
come una fonte di rinnovamento reciproco. La durata della
permanenza di questi visitatori poteva diventare fonte di discussione; a volte aveva perfino causato la rottura dei legami
di affiliazione e in alcuni casi aveva distrutto intere comunità
compostiste.
Se ancor più immigrati volevano unirsi alle Comunità
del Compost rispetto a quanti era possibile accomodarne, si
formavano nuovi insediamenti con dei mentori provenienti
dalle comunità e dagli accampamenti originari. Gli immigrati
dei primi secoli provenivano spesso da altre aree danneggiate,
e la loro ricerca di rifugio e appartenenza nelle Comunità del
Compost – anch’esse dedite all’arte di vivere in luoghi danneggiati – era un atto sia di disperazione che di fede. I fondatori delle Comunità del Compost si resero conto in fretta che
gli immigrati provenienti da situazioni disperate portavano
con sé non solo traumi, ma anche una visione e una capacità straordinarie fondamentali per il lavoro che c’era da fare.
Il reinsediamento in altri siti danneggiati e la formazione di
alleanze e collaborazioni con le persone e le altre creature in
quelle aree richiedeva le migliori abilità di mentori e immigrati. I bambini delle Comunità del Compost non ricevettero
un simbionte sotto forma di pianta per diverse generazioni,
nonostante il riconoscimento di una prodiga simpoiesi con le
piante fosse fondamentale per tutti i compostisti.
La comunità di New Gauley decise di incoraggiare l’immigrazione di persone anziché le nuove nascite almeno durante
le prime tre generazioni; dopo ci fu una maggiore flessibilità e
il bisogno di ricalibrare i decessi e le nascite. L’immigrazione
e l’emigrazione tendevano a livellarsi, intanto che in diversi
luoghi sulla terra si ripristinavano le condizioni per una moderata rinascita, e la decisione di cercare una nuova casa e di
168


 I BAMBINI DEL COMPOST


trasferirsi iniziò a dipendere sempre meno dalla guerra, dallo
sfruttamento, dal genocidio e dalla devastazione ecologica, e
molto più, invece, dalla voglia di avventura, dalla curiosità,
dal desiderio di nuove capacità e nuove forme di abbondanza, oltre che dalla vecchia abitudine umana di emigrare, che
aveva già fatto la storia di cacciatori, pastori e abitanti di città e di campagna. Le specie sociali opportuniste tendono a
spostarsi molto; gli esseri umani che non vivono in uno stato
di cattività sono sempre stati degli straordinari opportunisti
ecosociali, viaggiatori e creatori di nuovi sentieri. Inoltre, nel
2300 più di un miliardo di esseri umani sulla terra erano nati
nel contesto di nuove relazioni simbiotiche con gli animali,
che si aggiungevano alle associazioni multispecie molto più
antiche che avevano sempre caratterizzato l’esperienza della
popolazione umana e qualsiasi altro essere vivente nella storia dell’ecologia, dell’evoluzione, dello sviluppo, della storia e
della tecnologia.
Prima di nascere, Camille 1 ricevette una serie di geni
«modellanti» che si rivelavano sul corpo della farfalla monarca durante la sua trasformazione da bruco a adulto alato.
Camille 1 ricevette anche dei geni che le permettevano di sentire il sapore e distinguere i segnali chimici diluiti nell’aria,
cruciali per le farfalle monarca per selezionare i fiori ricchi
di nettare e le migliori foglie di asclepiade dove depositare
le proprie uova. I microbiomi nell’intestino e nella bocca di
Camille 1 furono potenziati per permetterle di assaporare
senza rischi le asclepiadi contenenti quegli alcaloidi tossici che le farfalle monarca accumulano nella propria carne e
nei propri tessuti per scoraggiare i predatori. Da infante, la
soddisfazione orale di Camille 1 era garantita non solo dal
fragrante latte mammifero, ma anche dal sapore amaro dei
glicosidi cardiaci, che il genitore umano che allattava non si
azzardava ad assaggiare. Nel suo corpo consapevole che maturava, Camille 1 imparava a con-divenire in simbiosi con un
insetto costituito da un bruco passato attraverso cinque mute
diverse prima di fare la metamorfosi e diventare un adulto
volante, che a sua volta sperimentava fasi di eccitazione ses169


 CHTHULUCENE


suale alternate a una diapausa sessualmente tranquilla. Il legame simbiogenico tra Camille e le farfalle monarca doveva
ospitare anche diversi associati parassitici dell’olobionte farfalla, oltre a prestare attenzione alla genetica delle popolazioni migratorie.24
I compostisti non cercarono di introdurre nella riformattazione simbiotica di Camille 1 – già complicata di per sé – i
geni e gli schemi temporali che le farfalle usano per disgregare totalmente e poi ricomporre la loro crisalide prima di
emergere come imago alata –, né i suoi genitori cercarono
di alterare le capacità visive di Camille e le sue disposizioni
neurali per fare in modo che percepisse lo spettro dei colori
come una farfalla o vedesse come se avesse sviluppato degli occhi composti da insetto. Il punto di quelle alterazioni
non era la mimesi, ma delle suggestioni concrete intrecciate
a innovative pratiche pedagogiche di con-divenire naturalsociale che potevano aiutare la simbiosi a prosperare lungo
cinque generazioni umane dedite alla guarigione di luoghi e
vite umane e non-umane danneggiate. Volendo ridurre tutto
al sodo, il punto era dare alle farfalle e al loro popolo – dare
alle Migrazioni – la possibilità di avere un futuro in un’epoca
di estinzioni di massa.
A cinque anni, la pelle di Camille 1 era caratterizzata da
strisce brillanti gialle e nere, proprio come un bruco monarca al tardo stadio, colori che aumentarono di intensità fino ai
dieci anni. Ma con l’iniziazione alle responsabilità della vita
adulta, all’età di quindici anni, la pelle di Camille 1 assunse
i toni tenui delle crisalidi monarche. Da adulta, Camille 1
acquisì gradualmente i motivi e l’arancione acceso e il nero
propri della farfalla adulta. Il corpo adulto di Camille 1 era
più androgino all’apparenza rispetto a quello delle farfalle
monarca adulte sessualmente dimorfiche.
Nella prima infanzia, tutti i bambini simbionti svilupparono somiglianze fisiche evidenti e similitudini sensoriali
più sottili con i loro partner animali. Sebbene non avrebbero
dovuto sorprenderli, le conseguenze di questo fatto evolutivo presero alla sprovvista i compostisti adulti, che si ritro170


 I BAMBINI DEL COMPOST


varono impreparati dinanzi ai primi conflitti seri scoppiati
a New Gauley tra i giovani in età di apprendimento. Cinque
giovani legati a un simbionte animale, due bambini nati da
genitori in disaccordo con quella pratica, e dunque non legati a simbionti, e cinque bambini immigrati senza simbionti
avevano formato il primo gruppo di bambini nella comunità.
I giovani simbiotici lottavano per integrare quei corpi consapevoli che sarebbero stati inimmaginabili per i loro genitori.
Oltretutto, nel corso delle prime generazioni ogni simbiosi
era unica nel suo genere.
Camille 1 strinse amicizie molto intense, soprattutto
con Kess, una giovane legata al gheppio americano; ma ogni
bambino simbionte era molto consapevole della propria irriducibile differenza. Kess e Camille gravitavano l’una verso
l’altra, in parte perché sapevano che i gheppi mangiano le
farfalle, e in parte perché tutti e due i loro simbionti animali
prosperavano e vivevano meglio nei campi, nelle radure, al
ciglio della strada, nei pascoli, e nelle foreste miste, piene di
un’infinità di piante in fiore. Fin dall’inizio, i bambini simbionti svilupparono una soggettività complessa fatta di solitudine, socialità intensa, intimità con gli altri non-umani,
sensazione di essere speciali, mancanza di scelta, pienezza
di significato e sicurezza di uno scopo per il futuro. Questo
paesaggio di sentimenti convergenti e divergenti poteva sfociare nell’arroganza e in una sorta di suprematismo rispetto
ai bambini non simbiotici, e persino rispetto ai propri genitori e gli altri adulti non simbiotici di New Gauley. Dato che
i simbionti erano ancora rari nella popolazione complessiva
di una zona durante le prime generazioni dopo la nascita
delle Comunità del Compost, c’erano dei momenti di vulnerabilità in cui gli adulti e i bambini non-simbiotici avevano
la sensazione che i simbionti fossero dei freak, dei più-cheumani, degli altro-dagli-umani, e quindi davvero minacciosi.
Ricordarsi che essere umani significava essere humus, non
Antropos o Homo, non era facile nella fitta maglia di culture
occidentali che dominava a New Gauley. Decisi ad aiutare i
giovani a orientarsi nei labirinti della preoccupazione per sé
171


 CHTHULUCENE


stessi, dell’entusiasmo sociale, del gioco, dell’orgoglio verso
sé e gli altri, della paura, della competitività e del bullismo
sperimentato a scuola, gli adulti di New Gauley e i loro piccoli
si imbatterono in una bella sfida nella comunità emergente
fatta da bambini in simbiosi e non.
Ben presto i compostisti di New Gauley scoprirono che
raccontare storie era la pratica più efficace per confortare,
ispirare, incoraggiare la memoria, consigliare, compatire,
compiangere e con-divenire insieme all’altro in tutte le sue
differenze, speranze e paure. Ovviamente le Comunità del
Compost avevano a cuore tutta una serie approfondita di approcci per educare sia i giovani che gli anziani, e le scienze e
le arti erano molto praticate e sviluppate nella loro società.
Per i giovani e gli adulti della maggior parte delle specie nelle
comunità, il gioco era l’attività più potente e diversificata per
riorganizzare vecchie cose e proporne di nuove, trovare nuovi modi di agire e sentire, e costruire strategie abbastanza sicure per unirsi nel conflitto e nella collaborazione.25 La pratica dell’amicizia e del gioco, entrambe ritualizzate e celebrate
in forme piccole e grandi, erano gli apparati fondamentali
per la generazione di parentele. C’erano tantissime biblioteche, pensate in vari formati e in varie materie, per suscitare
la curiosità dei bambini e degli adulti, oltre che per accrescere e sostenere i progetti educativi necessari a imparare a
vivere e morire bene durante il lavoro di cura dei luoghi, di sé
e degli esseri danneggiati. Studi decoloniali multispecie (che
includevano varie lingue multimodali umane e non-umane)
e un approccio di transconoscenze espandibile all’infinito
chiamato EcoEvoDevoStoricoEtnoTecnoPsico (studi di biologia evoluzionistica dello sviluppo integrata nell’ecologia,
nella storia, nell’etnografia, nella tecnologia, nella psicologia) erano indagini stratificate e cariche di nodi fondamentali per i compostisti.26
I compostisti si divertivano a trovare tutto ciò che potevano sulle comunità e i movimenti sperimentali, intenzionali, utopici, distopici e rivoluzionari apparsi lungo la storia e i vari paesi della terra. Una delle delusioni più grandi
172


 I BAMBINI DEL COMPOST


in quei resoconti fu che tanti di quei movimenti erano nati
dalla premessa di ricominciare daccapo, di fare tabula rasa
invece di imparare a ereditare ciò che è stato senza negarlo,
restando così a contatto con il problema dei mondi danneggiati. L’humus più fertile per le loro indagini e per il loro progetto risultò essere tutto ciò che è FS: fantascienza e fantasy,
fabula speculativa, femminismo speculativo e string figures,
le figure di filo, per quanto anche all’interno di queste pratiche spesso si affacci l’idea di fare piazza pulita e sterilizzare il
mondo con l’apocalisse o la salvezza. Bloccando le utopie totalizzanti, l’FS faceva sì che la politica restasse viva, concreta.
L’arte di raccontare storie era quindi il seme migliore per
i compostisti, e Camille 1 fu svezzata con i racconti. Dato che
la protagonista era una principessa coraggiosa che amava le
creature della giungla tossica, soprattutto i tanto disprezzati
e temuti insetti chiamati Ohma, la storia preferita di Camille
1 era Nausicaä della Valle del vento. Come una turbo-farfalla,
Nausicaä poteva volare oltre la foresta, i campi e i villaggi con
il suo agile aliante personale. La piccola Camille 1 non riusciva
a resistere a quella sensazione così intensa. Il manga e anime
di Hayao Miyazaki è ambientato in un pianeta post-apocalittico minacciato dalle creature tossiche della Giungla tossica,
che si stanno difendendo e vendicando per la distruzione sistematica e incessante della natura per opera di umani militarizzati, tecnologizzati e ossessionati dal potere. I governanti
malvagi continuano a minacciare la distruzione finale mentre procedono a sterminare la giungla tossica – detta anche
Mar Marcio – e a estrarre le ultime briciole di risorse per le
loro cittadelle murate, caratterizzate dal privilegio e l’esclusione. Grazie ai suoi studi clandestini sull’ecologia della
giungla, alla comprensione della fisiologia degli alberi velenosi e infetti a forma di fungo, e al suo amore per i pericolosi
insetti giganti mutanti e le loro larve, Nausicaä riesce infine a
trionfare e salvare sia la sua gente che la giungla. Riesce a scoprire che gli alberi in realtà purificano le tossine e hanno formato – goccia per goccia – una grande falda di acqua pura in
grado di rigenerare la biodiversità della terra. In sintonia con
173


 CHTHULUCENE


il linguaggio proprio delle piante, dei funghi e degli animali,
Nausicaä mette fine alla paura del popolo, avvelenato dalle
esalazioni tossiche della foresta stravolta. Nausicaä riesce a
proporre la pace tra umani e altro-dagli-umani perché si è fatta amica la Giungla tossica, una pratica che colpì profondamente la psiche di Camille 1. Nelle drammatiche scene finali,
quando si trova lei stessa in una situazione di grande pericolo,
Nausicaä salva la larva di verme Ohmu in pericolo e ferma l’avanzata dei suoi conspecifici infuriati per via della cattura e
delle ferite subite dalla giovane da parte degli umani.
Camille 1 scoprì che la storia di Miyazaki era ispirata
a molte cose,27 inclusa la storia di una principessa fenicia
nell’Odissea di Omero chiamata Nausicaä, una figura che
amava la natura e la musica, aveva un’immaginazione fervida e disdegnava i beni materiali. Oltre alle leggende medievali sulla capacità delle streghe di domare il vento, anche uno
degli studenti della scuola di magia di Roke – tale Gamble
che poi diventerà Master Windkey nella saga di Earthsea di
Ursula Le Guin – rientra nella storia di Nausicaä. Tuttavia,
da grande Camille 1 si convinse che l’ispirazione più potente
e fertile per Miyazaki fosse un racconto giapponese risalente
al periodo Heian intitolato «La principessa che amava gli insetti».28 La principessa non si abbelliva annerendosi i denti
com’era in uso all’epoca o tirandosi le sopracciglia, e aborriva
l’idea di un marito. Tutta la sua passione era rivolta ai bruchi
e alle creature che strisciavano, disdegnate dagli altri.29
Nausicaä ha un animale compagno, un vero simbionte:
uno scoiattolo volpe fiero e gentile. Nei suoi scritti, Camille
1 ormai anziana descrive Nausicaä della Valle del vento come
una favola di grandi pericoli e grande amicizia. A differenza
degli eroi convenzionali, Nausicaä si accompagna agli animali, è una ragazzina e una guaritrice il cui coraggio matura in fitta connessione con tanti altri e tante alterità diverse.
Nausicaä non può agire da sola; la sua responso-abilità personale e le sue azioni hanno grandi conseguenze per se stessa e
per una miriade di esseri umani e non-umani. Le connessioni di Nausicaä e i corridoi che aiuta a mantenere aperti sono
174


 I BAMBINI DEL COMPOST


pratici e materiali, ma sono anche modellati da una specie
di animismo assertivo, favolistico e vivace. Le arti di vivere
su un pianeta danneggiato le appartengono. Questa bambina
anime giapponese del ventesimo secolo ha sostenuto Camille
1 nella sua simbiosi con le farfalle monarca per tutta la vita.
CAMILLE 2
Nata nel 2085. Gli esseri umani al mondo
sono 9,5 miliardi.
Morta nel 2185. Gli esseri umani al mondo
sono 8 miliardi.


Durante il suo rito di iniziazione a quindici anni, la seconda Camille decise di chiedere delle protesi sul mento come
regalo: voleva delle antenne di farfalla, una specie di barba
tentacolare, in modo che il sapore del mondo percepito dagli
insetti volanti le fosse più intenso, e potesse diventare patrimonio anche del partner umano nella simbiosi, aiutando il
lavoro del con-divenire e aggiungendogli una dimensione
di piacere corporeo.30 Orgogliosa di questo segno vibrante di
una simbiosi davvero vissuta, e arrivata alla sua seconda generazione, una volta espletate le procedure Camille 2 si recò
in uno degli habitat in cui svernavano le farfalle monarca durante la loro migrazione, per incontrarsi con i popoli indigeni
e i campesinos che stavano riabilitando le acque e i territori
danneggiati lungo la cintura transvulcanica tra gli stati del
México e del Michoacán.
Camille 1 era stata la mentore di Camille 2. Durante i primi quindici anni di vita della nuova creatura, Camille 1 aveva
cercato di insegnare al simbionte umano-farfalla di seconda
generazione ad andare in visita come ospite presso le diverse
comunità del Michoacán. Ma quasi tutta la vita di Camille 1 si
era svolta nei corridoi ecologici e nei villaggi, nei campi, nelle
miniere e nei boschi; lungo le coste, le montagne, i deserti e le
città che costellavano le migrazioni orientali e occidentali delle farfalle monarca a nord del Messico, nel Canada del Sud, a
est e dentro lo stato di Washington e sulle Montagne Rocciose
175


 CHTHULUCENE


Canadesi settentrionali a ovest. Camille 1 lavorava, giocava ed
entrava in conflitto soprattutto con i contadini del Midwest e
del Sud degli Stati Uniti, con gli scienziati che lavorano nell’agricoltura industriale e per le compagnie energetiche e i loro
avvocati senza scrupoli, con i minatori, la gente disoccupata,
gli amanti della natura, i giardinieri, gli ecologisti dei corridoi,
gli entomologi e gli studiosi del clima, e con gli artisti che creavano performance con e per le creature non umane.


Fig. 8.4


Farfalla monarca posata su una pianta di finocchio nel
Pismo Butterfly Grove accanto all’ingresso del Pismo
Beach State Park, 15 novembre, 2008. Fotografia di
docentjoyce/Wikimedia Commons.


Anche se residente a New Gauley e a proprio agio soprattutto
con i paesaggi e i popoli saccheggiati delle aree carbonifere
della zona e con altre aree simili del continente,31 Camille 1
non mancò di soggiornare con il popolo degli insetti nelle loro
dimore invernali legate alla migrazione occidentale delle farfalle monarca, soprattutto nella Monterey Bay nella California
176


 I BAMBINI DEL COMPOST


centrale. Così fu in grado di capire i mondi biologici, culturali e storici di questi gruppi di farfalle monarca aggrappate ai
loro pini Monterey e ai cruciali (anche se mai veramente accettati dai nativisti ecologisti) alberi della gomma australiani.
Sia le persone sim- che quelle non-sim, in questa vasta
distesa di territori, facevano esperienza della simpoiesi con
i Bambini del Compost soprattutto attraverso le loro materialità semiotiche biologiche. Ovviamente, dato che era una
componente fondamentale dell’educazione e delle alleanze
formate sia da bambini che da adulti, Camille 1 aveva studiato con i Nativi americani, con le Prime Nazioni e aveva avuto
docenti Métis, che le spiegarono e illustrarono diverse pratiche e conoscenze utili per il divenire e lo scambio tra umani e
altro-dagli-umani. Ma Camille 1 non aveva mai davvero messo in dubbio le pratiche dei coloni o le categorie di natura,
cultura e biologia che rendevano la propria simpoiesi trasformativa con le farfalle monarca comprensibile innanzitutto a
se stessa. Per ragioni pratiche e politiche, ma anche ontologiche ed epistemologiche, Camille 1 riconosceva e ammetteva il
bisogno urgente sia di approfondire che di cambiare i termini
degli scambi e delle collaborazioni con le persone, i popoli e
altre creature altro-dagli-umani nelle migrazioni meridionali
e nelle residenze delle farfalle monarca in Messico.
E fu così che, pur avendo letto molti testi postcoloniali e
decoloniali e dopo essersi scambiata lettere per tutta la vita
con i compagni messicani – molti dei quali si erano recati personalmente a New Gauley e a Santa Cruz in California per incontrare le Comunità del Compost che abitavano lì – Camille
1 morì prima di sperimentare la simpoiesi con le farfalle monarca in forme semiotiche materiali diverse dalla simbiogenesi. Poi, durante il suo primo Día de los Muertos nel corso
del suo primo soggiorno in Messico, dopo aver raggiunto la
maggiore età, Camille 2 venne presentata alle farfalle monarca che tornavano a novembre, proprio come facevano le anime dei morti Mazahua. Le farfalle monarca non rappresentavano le anime dei morti; le farfalle monarca erano simbionti
delle farfalle viventi e dei morti umani, in un mondeggiare
177


 CHTHULUCENE


multinaturalista che Camille 2 aveva studiato ma a malapena
sapeva riconoscere e non sapeva come accogliere.
C’erano delle Comunità del Compost nel Michoacán e in
tutto il Messico che avevano dato vita a bambini simbiogenici per contribuire a riabilitare le acque e i territori devastati
attraverso il lavoro delle generazioni a venire. I messicani si
sentivano a proprio agio negli apparati estesi di conoscenze
e pratiche naturalculturali e biologiche quanto i loro compagni settentrionali. Ma nessuna delle Comunità del Compost
messicane, quali che fossero le loro ascendenze coloniali, miste o native, aveva deciso di legare un bambino alle creature
migranti a rischio che erano i loro stessi antenati in visita. Le
conseguenze del potente incontro tra Camille 2 e la simpoiesi
delle farfalle monarca che si univano agli insetti alati durante
la svernatura e agli antenati in visita diede una nuova forma
all’opera di giustizia ecologica che legava la comunità di New
Gauley a quelle stanziate sulla fascia transvulcanica, una
forma che sarebbe durata per trecento anni. Alla ricerca di
una parola che potessero condividere, Camille 2 e i Mazahua
che la ospitavano decisero di chiamare questa tipologia di
con-divenire «simanimagenesi». I corridoi ecologici, le migrazioni e le zone di contatto delle farfalle monarca mettevano insieme tanti modi di vivere e morire lungo le Americhe!
Così i Mazahua del Messico centrale (Michoacán, México
e Queretaro) divennero fondamentali per la storia di Camille
a partire dalla seconda generazione. Lo sforzo decoloniale da
ogni lato del confine doveva essere intrinseco a qualunque
forma di simpoiesi con le farfalle monarca.32 Preoccupata
dall’influenza esercitata sulle Comunità del Compost dalle
pratiche di conservazione e restaurazione ereditate dal colonialismo inglese e spagnolo, e anche dalla continua soppressione e deportazione dei popoli indigeni da parte degli Stati
Uniti e del Messico, Camille 2 non poteva più ignorare le lotte per i terreni e per l’acqua dei Mazahua, le loro migrazioni
verso città vicine e distanti pur di fare lavoretti da fame, la
deforestazione illegale e arbitrari, l’estrazione del carbone, la
militanza per tutelare gli alberi e le foreste prima che la mi178


 I BAMBINI DEL COMPOST


grazione delle farfalle diventasse una questione internazionale – che comprendeva lo sfruttamento delle foreste e degli
spartiacque da parte di vecchi e nuovi indigeni e forestieri – e
la resistenza verso gli scienziati americani e stranieri e verso
le disposizioni governative messicane e i burocrati che criminalizzavano le pratiche di sussistenza locale nella riserva
delle farfalle diventata patrimonio dell’UNESCO.
Durante le prime settimane di Camille 2 nel paese
Mazahua dove le farfalle monarca erano di casa, le donne
delle comunità interne e limitrofe alla riserva la presero per
mano.33 Quando la giovane sim- arrivò nell’autunno del 2100,
le militanti radicali Mazahua stavano celebrando il novantaseiesimo anniversario del loro movimento. Nel 2004, «armate simbolicamente con attrezzi da agricoltura e fucili di legno,
avevano formato l’Ejército de Mujeres Zapatistas en Defensa
del Agua e iniziato a perseguire una strategia di non-violenza».34 Il movimento zapatista era cominciato con una rivolta
armata rivoluzionaria in Chiapas nel gennaio del 1994, ma il
contributo più importante degli zapatisti alle strategie progressive delle comunità Mazahua era stata la loro rigorosa
vigorosa non-violenza all’interno di un fronte di opposizione vasto e intergenerazionale.35 Le Comunità del Compost in
tutto il mondo studiarono le municipalità governate dagli zapatisti chiamate caracoles (guschi di lumaca).
Inserire la visitatrice sim- di New Gauley all’interno di
relazioni intense con i morti viventi fu la vera priorità delle
donne Mazahua. Resistendo educatamente alla tentazione di
far scorrere continuamente le dita tra gli organi tentacolari
sensibili della loro visitatrice dalla strana barba, le donne erano incantate dalle antenne di farfalla sul mento di Camille 2
e dalle trame colorate e vivide sulla sua pelle adulta, che gradualmente stava cominciando a rimpiazzare la pelle da bruco dismessa dalla sua versione bambina. Le donne Mazahua
erano sicure che quei marchi significavano che l’adolescente
sarebbe diventata un’ottima allieva dei loro mondeggiamenti umano-farfalla, e dunque un’utile alleata. Per unirsi all’opera di riabilitazione e giustizia ambientale multispecie per
179


 CHTHULUCENE


gli umani e gli altro-dagli-umani nei territori indigeni – che
erano stati schiacciati e usurpati per secoli dallo Stato e da
altre forze esterne –, Camille 2 dovette studiare la rinascita
dei popoli cominciata nei primi anni del ventunesimo secolo.
La notte in cui le farfalle monarca fecero il loro ritorno
nel novembre del 2100, le donne insegnarono a Camille 2 Soy
Mazahua, una poesia composta da Julio Garduno Cervantes,
testo centrale per il loro lavoro verso i morti e i viventi.
Durante la fiesta, persone vestite con abiti bellissimi si misero
a cantare la poesia in mezzo a fuochi di artificio, banchetti ed
esclamazioni di gioia e di bentornato alle farfalle. La poesia,
composta nel 1980, commemorava un leader Mazahua, ucciso mentre tornava dal cimitero durante il Día de los Muertos.
Quell’omicidio oltraggiò i popoli indigeni in tutto il Messico
e fece scaturire un movimento che all’epoca in cui Camille 2
andò in visita era più forte che mai. Le donne del Ejército de
Mujeres Zapatistas en Defensa del Agua le insegnarono che le
farfalle bevono le lacrime di chi piange i morti assassinati, le
persone stuprate e gli scomparsi di ogni dove.36
IO SONO MAZAHUA
Hai voluto negare la mia esistenza
Ma io non nego la tua.
Ma io esisto. Io sono Mazahua.
…
Sono fatto di questa terra, della sua aria, la sua acqua e la sua luce.
E insieme cantiamo: Siamo Mazahua.
…
Hai ridotto i miei antenati in schiavitù e rubato le loro terre.
Li hai uccisi.
…
Io costruisco la casa ma dentro ci vivi tu.
Tu sei il criminale ma in prigione ci sono io.
Noi abbiamo fatto la rivoluzione, voi ne avete approfittato.
La mia voce si leva in alto e si unisce a migliaia di voci.
E insieme cantiamo: Siamo Mazahua.
180


 I BAMBINI DEL COMPOST


Le nostre mani hanno rammendato per tutti.
Le nostre mani lotteranno per tutti.
Io sono Mazahua.
Julio Garduno Cervantes.


All’inizio Camille 2 ebbe un po’ di difficoltà a capire quanto
fossero attivi i morti in quella regione, e quanto fossero fondamentali per i compostisti nel loro lavoro di riabilitazione
delle terre danneggiate e dei loro esseri umani e non-umani.37
Camille 2 dovette imparare ad abbandonare i concetti colonialisti di religione e secolarismo per iniziare ad apprezzare
la materialità semiotica pura di coloro che erano venuti prima di lei. Finché non sarebbe stata riconosciuta la simpoiesi
con i morti, la simpoiesi con i vivi sarebbe stata sempre drasticamente incompleta. Coloro che provenivano da centri urbani come Città del Messico non erano molto più bravi di lei
nel relazionarsi seriamente con le esigenze epistemologiche,
ontologiche e pratiche della cosmopolitica indigena. La modernità, con la sua opera di categorizzazione, si era rivelata
incredibilmente durevole, continuando a resistere per centinaia di anni dopo che le feroci critiche avanzate alla fine del
ventesimo secolo e all’inizio del ventunesimo avevano reso
evidente che era impensabile per le persone serie – compresi
gli scienziati e gli artisti – aderire ai suoi principi filosofici e
politici. La modernità fu sospinta sotto terra, ma non morì:
rimase uno zombie. Per le Comunità del Compost, rappacificarsi con quell’antenato vampiro era un compito urgente.38
Durante le prime settimane del soggiorno di Camille 2, le
adolescenti del El Ejército de Mujeres Zapatistas en Defensa
del Agua si assunsero il compito di parlare alla sim- della lotta
per l’acqua e per le foreste nella loro regione. Lungo il tardo
ventesimo secolo e durante ventunesimo, durante l’attuazione di un immenso progetto di ritrasferimento dell’acqua, Città
del Messico aveva attinto il prezioso liquido dai laghi, dai fiumi e dalle falde acquifere che arrivavano alle montagne e ai
bacini occupati dai popoli indigeni e da altre creature a nord
181


 CHTHULUCENE


e a ovest.39 Si trattava di una pratica altamente distruttiva, fatto sottolineato da un report del 2015 della Union of Scientists
Committed to Society che affermava: «Trasferire l’acqua, spostare ingenti volumi di acqua da un bacino all’altro, non solo
non è sostenibile e condiziona l’ambiente nel medio e lungo
periodo, ma causa anche la rimozione forzata che distrugge
interi villaggi e comunità ed emargina le persone, costrette a
trasferirsi nei distretti più poveri delle grandi città».40


Fig, 8.5


Murale dipinto da alcuni ragazzi a La Hormiga,
Putumayo, nel sud-ovest della Colombia. Il murale ritrae
dei paesaggi prima e dopo la fumigazione aerea durante
la «Guerra alla Droga» perpetuata dal governo insieme
agli americani. Fotografia di Kristina Lyons.


Alla nascita di Camille 1 il Sistema Cutzamala aveva già pompato quasi cinquecento miliardi di litri d’acqua all’anno verso Città del Messico e le sue ventisette municipalità, mentre
le comunità Mazhua non avevano acqua potabile. El Ejército
182


 I BAMBINI DEL COMPOST


de Mujeres Zapatistas en Defensa del Agua organizzò una
manifestazione di protesta dopo l’altra e azioni dimostrative
a Città del Messico e altrove, ottenendo una serie di vittorie
parziali. La lotta continuò durante tutta la vita di Camille 2,
e anche dopo. In simpoiesi, le farfalle monarca, gli umani e
gli altro-dagli-umani bevettero le lacrime curative dei morti
e dei viventi.41
CAMILLE 3
Nata nel 2170. Gli esseri umani al mondo
sono otto miliardi e mezzo.
Morta nel 2270. Gli esseri umani al mondo
sono sei miliardi.


Arrivati alla terza generazione, due terzi dei residenti nelle
Comunità del Compost in giro per il mondo erano simbionti
impegnati a lavorare e giocare intensamente per proteggere alcune creature vulnerabili durante i secoli più difficili
della crisi planetaria, segnati dalla sofferenza diffusa degli
umani e degli altro-dagli-umani. Un numero significativo di
sim- aveva deciso di abbandonare le proprie comunità compostiste, rinunciando ai diritti di soggiorno per godere della
cittadinanza in altre formazioni politiche. Alcuni umani, sia
immigrati che non-sim nati nei nuovi villaggi divennero risoluti compostisti, ma non si interessarono mai alla formazione di legami simbiogenici in prima persona. Grazie a questa variegata popolazione non-sim, le pratiche compostiste
per vivere e morire bene prosperarono ovunque, e le persone
che abitavano quest’epoca di guarigione parziale sentivano
di avere un legame profondo con lo Chthulucene tentacolare e perenne. C’erano state perdite immense tra gli esseri viventi, intanto che il cambiamento climatico e i collassi degli
ecosistemi intrecciati dilagavano su tutta la terra; e l’evento
di estinzione di massa del Capitalocene e dell’Antropocene
non era ancora finito.
Eppure, quando Camille 3 aveva cinquant’anni, era chia183


 CHTHULUCENE


ro che la popolazione umana – ancora eccessiva in gran parte
del mondo perché i sistemi naturali, sociali e tecnici danneggiati potessero sostenerla – si stava riducendo drasticamente,
secondo uno schema deliberato di rafforzamento della giustizia ambientale. Quello schema esprimeva una preferenza
per gli umani poveri, una preferenza per gli ecosistemi naturalsociali caratterizzati dalla biodiversità e una preferenza
per le creature e gli habitat più vulnerabili. Gran parte del
lavoro più creativo espletato nei centocinquant’anni a partire dalle prime comunità compostiste era concentrato sullo
sviluppo delle connessioni di quello schema. Era un lavoro
che richiedeva sia la capacità di riconoscimento che il rafforzamento delle pratiche ereditate dallo Chthulucene che non
erano state completamente spazzate via nel Capitalocene e
nell’Antropocene, ma anche nuovi modi di connettere le tre
preferenze espresse dallo schema. Furono le popolazioni più
ricche del pianeta e quelle che consumavano di più a ridurre
la natalità, grazie al sostegno delle Comunità del Compost.
Ma in generale la nascita di esseri umani in ogni luogo era
deliberatamente più bassa dei tassi di sostituzione, in modo
da raggiungere lentamente e in maniera efficace livelli che
fossero sensati per un’umanità distribuita e varia, percepita come humus anziché come destinazione teleologica della natura e della cultura. Dentro e fuori dalle Comunità del
Compost ormai si generavano parentele, non bambini.
Contro ogni aspettativa diffusa all’inizio del ventunesimo secolo, dopo solo centocinquant’anni di simpoiesi, sia
simbiogenica che simanimogenica, ci si era resi capaci di fare
la differenza, dando la possibilità alle creature più vulnerabili della terra di trovare un luogo e uno spazio, comprese le
farfalle monarca dalle migrazioni tormentate, insieme ai loro
simbionti umani e ai loro associati. Le foreste nella cintura
transvulcanica del Messico stavano rifiorendo, e l’acqua era
stata restituita agli acquiferi disseccati. Le persone avevano
instaurato una pace duratura e solida con le creature e gli
scienziati della Riserva della Biosfera, mentre le organizzazioni indigene e campesino per la giustizia ambientale recu184


 I BAMBINI DEL COMPOST


peravano un maggior controllo del territorio. Le migrazioni
dal Messico verso nord ora potevano contare sul cibo per le
larve e le farfalle adulte grazie alla policoltura biologica, ai
giardini spuntati ovunque e ai cigli erbosi ricchi di specie che
avevano riempito il paesaggio. La devastazione degli habitat
per le persone e le altre creature causata dai Grandi Capitali
e dalle Grandi Compagnie Energetiche non era finita, ma la
tendenza si era decisamente invertita.
L’innovazione tecnologica sensibile all’humus, i rituali e le celebrazioni creative, una profonda ristrutturazione
economica, la riconfigurazione del controllo politico, la demilitarizzazione e il prolungato lavoro di collegamento dei
corridoi ecologici e di recupero ecologico, culturale e politico
avevano lasciato il segno e si stavano imponendo. Sebbene
non dimenticasse le farfalle monarca, l’attenzione di Camille
3 si rivolse al bisogno dei sim- di fare collettivamente il punto
della loro situazione in modi inediti.
Gli eventi più importanti della vita di Camille 3 furono i
suoi viaggi verso i raduni di umani sim- e non-sim in tutto il
mondo, in virtù del fatto che sia l’umanità che l’animalità erano state profondamente trasformate dalle pratiche compostiste. Ovviamente, molti popoli della terra non avevano mai fatto distinzione tra esseri viventi umani e animali; eppure tutti
avevano ordinato le cose in maniera diversa da quanto stava
succedendo apertamente nel mondo nel 2200. Nel 2200 era
anche inesorabilmente chiaro che i cambiamenti non erano
stati gli stessi ovunque. Il mondeggiare simbionte non era una
sola cosa, ma divergeva e si adattava vivacemente in base ai
dettami dell’EcoEvoDevoStoricoTecnoEtnoPsico. Il riconoscimento tra partner era turbolento, stimolante e pericoloso.
Gli episodi di bullismo tra bambini risalenti alla generazione
di Camille 1 non erano nulla rispetto al terrore della transizione che afflisse la terza ondata delle Comunità del Compost,
che nel giro di qualche generazione sarebbero diventate la
maggioranza della popolazione sul pianeta. Inventare una
cosmopolitica planetaria tra i sim- e i non-sim sarebbe stato
l’ingrato compito della generazione di Camille 3.
185


 CHTHULUCENE


Persone di ogni luogo della terra erano state a lungo
generate e nutrite da storie, miti, comportamenti, poteri e
incarnazioni di entità che non avevano nulla a che fare con
le categorie riconoscibili dalla filosofia e dalla politica occidentali dominanti. Queste storie e queste incarnazioni erano
anche profondamente incorporate nelle pratiche e nei resoconti sia dei popoli recenti che di quelli consolidati sparsi in
tutto quello che un tempo si era chiamato Occidente. Per la
generazione di Camille 3, le biologie e l’arte di raccontare storie erano i metodi più fertili per intrecciare i tessuti necessari
a legare insieme i sim- e i non-sim.


Fig. 8.6


Kenojuak Ashevak, Animals of Land and Sea, 1991,
incisione su pietra con stencil, 63 x 72cm (carta). Per
gentile concessione del Dorset Fine Arts.


I racconti di formazione di FS, da The Adventures of Alyx
di Joanna Russ alla giovane entità femminile decisamente non-umanoide Esen-alit Wuar della serie Web Shifters di
Julie Czerneda, affascinarono gran parte della generazione di
186


 I BAMBINI DEL COMPOST


Camille 3, e quei racconti erano stati preservati con cura negli
archivi compostisti. Camille 3 era attratta da una storia in particolare, risalente al ventesimo secolo: le avventure della giovane Lyra Belacqua e del suo demone-animale Pantalaimon,
narrate da Philip Pullman.42 I demoni degli esseri umani
erano capaci di trasformazioni multiple fin quando l’umano
non diventava adolescente; a quel punto l’animale assumeva
una forma stabile. Pullman immaginava quei demoni come
espressioni di un essere umano tripartito, più che come esseri distinti e a sé. Ma i sim- compostisti avevano risorse migliori per capire quel legame, che non si basava sulla tradizionale
trinità anima-mente-corpo a cui faceva riferimento Pullman
nella sua guerra contro i monoteismi e l’Autorità. I compostisti capivano quei demoni in modi ontologicamente più purificati, più legati ad animismi situati in mondi diversificati,
moderni e tradizionali, passati e presenti. I legami tra l’umano e il demone erano molto simili alle connessioni simbiogeniche tra i bambini nelle comunità compostiste. Recidere
quei legami significava mettere a rischio quei bambini nel
profondo del loro essere. Con-vivere era l’unico modo possibile per vivere bene. Incoraggiate da queste storie durante
gli incontri infiniti tra puntigliosi e spesso spaventati sim- e
non-sim, le creature della terra stavano forgiando delle rivoluzioni ontologiche planetarie per generare parentele.
CAMILLE 4
Nata nel 2255. Gli esseri umani al mondo
sono sei miliardi e mezzo.
Morta nel 2355. Gli esseri umani al mondo
sono tre miliardi e mezzo.


Dopo decenni di progressi incoraggianti, spuntarono nuove
malattie virali, che colpirono i simbionti fungini delle piante commestibili necessarie alla sopravvivenza di tante specie
nella sottofamiglia di lepidotteri Danainae, quelle che servivano a tenere a bada i loro parassiti protozoici. Le malattie
187


 CHTHULUCENE


erano venute fuori troppo in fretta per poter riuscire a trovare
una risposta adeguata.43 Le farfalle monarca fecero la stessa
fine di tantissime creature che sparirono nelle grandi estinzioni ancora in corso scatenate dal Piantagionocene, l’Antropocene e il Capitalocene. Sul punto di morire, dopo aver
assistito alla fine delle grandi migrazioni delle farfalle monarca lungo le Americhe, e con esse alla perdita dei loro modelli di vita e di morte, Camille 4 sapeva che fare da mentore
a Camille 5 avrebbe richiesto percorsi diversi rispetto a quelli
che avevano guidato la trasmissione degli insegnamenti ricevuti da Camille 3.


Fig 8.7


Le malattie infettive e il parassitismo non sono i nemici delle creature della terra: il vero crimine è la doppia
morte, la morte dell’esistere e del progredire. «Quando
le farfalle monarca vengono infettate pesantemente dal
parassita Ophryocystis elektroscirrha, a volte possono
restare incastrate nella crisalide. In questo caso, una vespa cartonaia se ne approfitta.» Fotografia e didascalia
di Jaap de Roode, Emory University.


In un diario conservato dai compostisti, Camille 4 descrisse
la sua disperazione nel 2340, all’età di ottantacinque anni,
quando fu costretta a partecipare ai festeggiamenti per l’iniziazione della quindicenne Camille 5, ormai giunta alle sue
188


 I BAMBINI DEL COMPOST


piene facoltà e responsabilità di sim-. Dopo decenni dedicati
alla ricerca sulle ecologie degli insetti nei loro olobiomi umani e non-umani, Camille 4 si era messa a studiare i report provenienti da ogni parte del mondo sul rapidissimo declino delle falene e delle farfalle, soprattutto nella sottofamiglia delle
Danainae. Per quanto diffuse e variegate, le farfalle monarca
sarebbero state le prime a scomparire, e nessuno sapeva ancora il perché. Non era certo che sarebbe avvenuta l’estinzione completa, ma era chiaro che il tempo delle migrazioni era
finito. Tenere uno spazio aperto per le farfalle monarca e dare
loro una possibilità richiedeva un tipo di lavoro molto diverso per Camille 5 rispetto alle generazioni precedenti, e fu il
difficile compito di Camille 4 a guidare la giovane sim- attraverso un diverso tipo di iniziazione prima della sua morte,
avvenuta nel 2355. Ovviamente, Camille 4 aveva tantissima
esperienza a cui fare ricorso, quella di altri sim- che avevano
perso i propri simbionti.


Fig. 8.8


Make Kin Not Babies. Illustrazione di Elaine Gan per la
mostra dump! al Kunsthal Aarhus, 2015.


C’erano migliaia di Araldi dei morti in giro per la terra nel
2300; ognuno aveva il compito di far sentire, potente, la presenza di tutte le creature che erano andate perse per sempre,
in modo che potessero ancora trasmettere la propria cono189


 CHTHULUCENE


scenza e il proprio incoraggiamento a tutti coloro che continuavano a sforzarsi per il recupero, almeno parziale ma
consistente, di una terra ancora luogo di diversità.44 Nel giro
di trecento anni, le Comunità del Compost avevano costruito
una rete forte e globale fatta di refugia e centri di rinascita
della diversità naturalculturale. Gli Araldi dei morti insegnavano pratiche del ricordo e del lutto che evocano le creature umane e non-umane estinte, nello sforzo costante di
sciogliere le catene della Doppia Morte, che aveva soffocato
tantissimi modi di vivere e di morire nel Piantagionocene,
Antropocene e Capitalocene.45
Per aiutare Camille 5 a prepararsi a diventare una di loro,
Camille 4 si rivolse a una giovane cantante armonica Inuk
non tradizionale, nata nella provincia dei Nunavut canadesi:
Tanya Tagaq, che nel 2014 aveva pubblicato Animism, un disco potentissimo nel rafforzare gli Inuit e anche altri processi
situati di rinascita nel ventunesimo secolo. Tagaq praticava
ciò che l’antropologa del ventunesimo secolo Susan Harding
una volta provò a chiamare «animismo sperimentale». 46 In
Animism, Tagaq e i suoi collaboratori, il violinista Jesse Zubot
e i percussionisti Jean Martin e DZ Michael Red, sostenevano
una conversazione musicale a favore e a proposito di continuità, trasformazioni, contraddizioni e interconversioni cinetiche FS visive e acustiche di esseri umani e animali in mondi
situati. Cacciare, mangiare, vivere insieme, morire insieme e
muoversi insieme nelle pieghe e nei vortici turbolenti di una
terra situata: erano queste le affermazioni e le controversie
contenute nel canto, nel sito web e nelle interviste di Tagaq,
che sfruttava i contrarsi e i conflitti non per purificarli ma per
vivere nella complessità di una carne condivisa, schierandosi
a favore di certi mondi e non di altri. Durante la sua performance al Polaris Music Prize nel settembre del 2014, i nomi di
alcune donne aborigene assassinate e scomparse scorrevano
sullo schermo alle sue spalle. L’ultima canzone di Animism
era intitolata «Fracking», la prima era «Caribou». Durante la
sua performance al Polaris indossava polsini di pelliccia di
foca; voleva affermare il mondo naturale e la cacciagione pra190


 I BAMBINI DEL COMPOST


ticata dal suo popolo. Il suo animismo si assumeva dei rischi e
metteva in scena mondi materiali, passati, presenti, e ancora
da venire. Dichiarando «voglio vivere in mondi improbabili,
che non dovrebbero esistere» stava dicendo che questi mondi
ci sono, c’erano e ci saranno.47 La musica era assolutamente
contemporanea, e c’erano molte identità fluide in gioco e a
rischio. Il suo lavoro si rivolgeva a pubblici e tecniche inaspettati, ed era impudentemente radicato in luoghi, creature
e popoli specifici.
La pratica di Tagaq di trasformare il suono, la carne e
il tipo era animista in termini Inuit sia antichi che nuovi, e
anche nel senso proposto dall’antropologo Eduardo Viveiros
de Castro. Viveiros de Castro aveva studiato con gli amerindi
brasiliani, dai quali aveva imparato a teorizzare un riallineamento concettuale radicale che aveva chiamato multi-naturalismo e prospettivismo. «L’animismo è l’unica versione
sensata del materialismo.»48 È importante sapere quali concetti concettualizzano concetti. L’animismo materialista e
sperimentale non è un desiderio New Age né una fantasia neocoloniale, ma un potente proposito di ripensare la relazionalità, la prospettiva, il processo e la realtà senza le equivoche comodità offerte dalle categorie oppositive di moderno/
tradizionale o religioso/secolare. Gli intrecci umano-animale
producono qualcosa di diverso in questo mondo.
È importante capire quali mondi materializzano altri
mondi. È importante capire chi mangia chi, e come. Questa è
una domanda materiale ancora aperta per le creature cosmopolitiche delle Comunità del Compost. Per queste ragioni,
Camille 4 invocò Tanya Tagaq per condividere la sua forza a
oltre duecento anni di distanza dalla sua morte.
CAMILLE 5
Nata nel 2340. Gli esseri umani al mondo
sono quattro miliardi.
Morta nel 2425. Gli esseri umani al mondo
sono tre miliardi.
191


 CHTHULUCENE


Nel 2425 un miliardo di simbionti umano-animali
popolano la terra.
Due miliardi di umani sono non-sim.
Oltre il cinquanta per cento di tutte le specie viventi nel 2015
sono svanite nel 2425.
Milioni di tipi di creature sono formate
da simbiosi con gli umani.
I partner animali nella simbiosi non vengono alterati dai geni
umani.
I sim- umani assumono sempre più
caratteristiche genetiche dei partner animali.
Molti umani sono in simbiosi
con dei partner ormai estinti.


LA CANZONE DI STARHAWK,
INSEGNATA DAGLI ARALDI DEI MORTI.
Fai un bel respiro.
Senti il dolore
dove si annida dentro di noi
che viviamo, ancora,
nelle ferite aperte,
il dolore è sale, che brucia dentro di noi.
Sciacqualo via.
Lascia che il dolore diventi un suono,
un fiume vivo sul respiro.
Alza la voce.
Urla. Grida. Gemi.
Piangi la morte
del mondo che si smembra.49


E così la quinta Camille ereditò un compito molto importante dalla sua mentore: diventare Araldo dei morti per riportare alla presenza costante, attraverso una memoria attiva,
gli stili di vita ormai smarriti e dispersi, in modo che le creature in connessione simbiotica o simpoietica non si perdano d’anima. Per farlo era fondamentale non dimenticare il
192


 I BAMBINI DEL COMPOST


puzzo lasciato nell’aria dalle streghe messe al rogo, non dimenticare gli assassinii degli esseri umani e non-umani nelle
Grandi Catastrofi chiamate Piantagionocene, Antropocene
e Capitalocene, piangere la morte «del mondo che si smembra». Passare dal lutto al riportare alla presenza, alla pratica della memoria vitale: questo era il lavoro degli Araldi dei
morti. Il loro compito era rafforzare il processo di guarigione che stava guadagnando velocità e forza su tutta la terra.
Camille 4 e Camille 5 viaggiarono molto, attingendo al patrimonio delle loro simbiosi con le farfalle monarca, per imparare e insegnare come praticare la guarigione e l’esistere e il
progredire nei cicloni determinati dal danno perpetuo e dalla
rinascita parziale.
Prima di diventare Araldo dei morti e ricordare i legami
formati ormai più di duecento anni prima, Camille 5 cercò di
nuovo l’aiuto dalle pratiche simanimageniche dei Mazahua
del ventiquattresimo secolo, pratiche storicamente situate e in
evoluzione volte a generare parentele. Camille 5 partì per trascorrere un anno a studiare con le comunità indigene-scientifiche-attiviste nel Michoacán, quelle che continuavano a
curare le vite e le terre danneggiate in quella zona. Anche
i Mazahua piangevano la perdita delle farfalle monarca, ed
erano molto preoccupati del modo in cui questa estinzione
avrebbe influenzato le loro relazioni simanimogeniche con
i propri morti. Durante la generazione di Camille 5, milioni
di specie e tipi di creature umane e non-umane erano ormai
scomparse, e gli Araldi dei morti avevano molto lavoro da
fare per incoraggiare e aiutare chi voleva restare a contatto
con il problema, e a contatto con la gioia stremata del vivere
e del morire quotidiano, fino al 2400 e oltre. Il popolo delle farfalle monarca decise che gli Araldi dei morti dovevano essere un nuovo tipo di simbionti che avrebbero unito la
simbiogenica Camille 5 alle persone simanimogeniche della
cintura transvulcanica. Queste persone prima erano legate
da rapporti di amicizia e collaborazione; ora avrebbero intrapreso una nuova simpoiesi rischiosa e sperimentale per i
tempi a venire.
193


 CHTHULUCENE


Fig. 8.9


I bruchi monarca devono regolarmente dividere le loro
asclepiadi con le afidi (Aphis nerii). © Jaap de Roode,
Emory University.


Gli Araldi dei morti hanno anche il compito di riportare alla
mente e al cuore le cose nuove della terra, non solo i simbionti e i simanimanti, le loro comunità e i loro corridoi,
ma anche gli esseri emergenti e i nuovi modi di vivere di un
mondo abitato sempre in evoluzione. Gli Araldi dei morti ricercano e liberano le energie dello Chthulucene passato, presente e futuro, con la sua miriade di tentacoli di una
simpoiesi opportunistica, pericolosa e generativa. I Bambini
del Compost non interromperanno mai la pratica curiosa e
stratificata del con-divenire insieme ad altri per un mondo
abitabile e prospero.


194


   Note
INTRODUZIONE
1
In inglese, la parola trouble si distingue da problem in quanto indica uno stato di criticità, di confusione e di disordine, in cui l’esigenza di individuare una
soluzione non è immediata. Il trouble ha confini più aperti rispetto al problem,
che contiene già in sé la necessità di essere risolto, magari secondo principi
scientifici. In questo testo, Donna Haraway sceglie di usare il concetto di trouble in maniera abbastanza netta, per le sue origini etimologiche. Ma Haraway
usa anche il muddle (casino, disordine, pasticcio) per indicare un habitat in
cui questa confusione critica si espande. Per questo motivo, per distinguere
dal muddle in cui il trouble si attiva e intorbidisce le acque, questa traduzione
opta per il concetto di problema, inteso non come una questione da risolvere
con l’applicazione di formule già note, non come l’attivazione di risposte di cui
si è già consapevoli, ma come qualcosa di più semplice e vicino alla sua stessa
etimologia: derivata dal latino, la parola problema sta per «mettere avanti, proporre», per «questione proposta», «ciò che si presenta». Rifuggendo l’angolatura
scientifica-matematica del problema, se ne recupera una dimensione di sfida,
di qualcosa che si pone davanti e deve essere affrontato, anche con un senso
di militanza che riecheggia in tutto il libro di Haraway. Forse si perde la componente aperta del disordine, ma si guadagna un modo attivo di trattarlo. [N.d.T.]
2
Pur mancando di un equivalente preciso nella lingua italiana, kin sta per consanguineo, parente, stirpe e discendenza. In Totem e tabù di Sigmund Freud, il
kin viene definito come «un gruppo di persone la cui vita forma una così intima
unità fisica che ciascuna di esse può essere considerata un frammento di vita
comune. Quando un membro del Kin viene ucciso, non si dice: “Il sangue del
tale è stato versato”, ma “Il nostro sangue è stato versato”. La frase ebraica
con la quale si definisce l’identità di stirpe dice: “Tu sei ossa delle mie ossa
e carne della mia carne”. Dunque Kinship significa far parte di una sostanza
comune». Il kin indica convenzionalmente la parentela biologica e familiare,
un’appartenenza che può risalire fino a una tribù o a un clan. Donna Haraway
utilizza due neologismi, godkin e oddkin, per distinguere tra due tipi di kin: il
primo indica una parentela con dio, dunque il kin tradizionale, mentre l’oddkin
è la parentela imprevedibile, strana, eccentrica (da odd in inglese). Nel testo,
Haraway evoca la consapevolezza di far parte di una sostanza comune e l’importanza di stabilire intimità con tutte le creature della terra, nell’ottica di una
solidarietà multispecie. A modellare l’uso di kin e kinship da parte di Haraway
contribuisce soprattutto l’antropologa Marilyn Strathern, una figura ricorrente
nel libro. Nel suo saggio Reproducing the Future: Essays on Anthropology,
Kinship and the New Reproductive Technologies del 1992, Strathern scrive:
«Mentre gli euroamericani sono diventati consapevoli certe configurazioni del
kin sono specifiche di alcune culture e società e in questo senso sono artificiali, si dà per scontato che esse siano messe lì per affrontare i fatti naturali della
vita. Questi fatti naturali vengono genericamente concepiti come fatti biologici,
e nel dettaglio come fatti genetici. […] Per kinship intendo non solo i modi in
cui dei consanguinei interagiscono tra di loro, ma il modo in cui queste relazioni vengono poste in essere. Fare sesso, trasmettere i propri geni, partorire
dei bambini: questi fatti della vita un tempo venivano considerati alla base dei
rapporti tra marito e moglie, fratelli e sorelle, genitori e bambini dello stesso kin.
[…] Queste idee sulla kinship offrivano una teoria sulla relazione della società
umana con il mondo naturale. Incorporavano anche alcune idee sul trascorrere
197


 CHTHULUCENE


3


4


5


6
7


del tempo, sui rapporti tra le generazioni e, soprattutto, sul futuro». Per ragioni
di scorrevolezza qui kin viene tradotto prevalentemente con parentela, ma il
lettore tenga conto dell’approccio e del lavoro semantico di Haraway. [N.d.T.]
Nel testo originale l’autrice usa il termine critter, qui tradotto con creature.
Bisogna tenere conto di questa precisazione fondamentale di Haraway: «Critters
è un’espressione usata nel linguaggio quotidiano in America per indicare che
sta per animali nocivi di ogni genere. Gli scienziati parlano continuamente di
critters, così come il resto delle persone, ma forse soprattutto negli stati del
Sud. La parola critters non è contaminata da «creature» né dalla «creazione»; se
doveste vedere questa sorta di cirripede semiotico attaccato a questa parola,
raschiatelo via. In questo libro, critters è riferito indistintamente a microbi, piante,
animali, esseri umani e non umani, e a volte anche alle macchine».
Meno semplice è stato decidere come scrivere la parola Chthulucene in
modo che riconducesse a una varietà boriosa di dividui e poteri ctoni e non a
Chthulhu, Cthulhu o a qualsiasi altra divinità o mostro riconoscibile. Un esperto di ortografia greca troppo puntiglioso insisterebbe per inserire una «h» tra
l’ultima «l» e l’ultima «u», ma ai fini della pronuncia inglese e per evitare la morsa
letale dello Cthulhu di Lovecraft, ho lasciato perdere quella «h». Chthulucene è
un metaplasmo.
Il termine tempo-spazio deriva dallo Zeit-Raum di Martin Heidegger in Essere
e Tempo. Per distinguerlo anche dallo spazio-tempo definito dalle leggi della
fisica, alcuni interpreti di Heidegger ricorrono al questo concetto, qui ripreso
da Haraway. [N.d.T]
Response-ability in original. [N.d.T.]
Nella categoria di SF Haraway include – oltre a science fiction, speculative
fabulation, speculative feminism e science fact – anche le string figures, le
figure di filo che si creano nel gioco della matassa. [N.d.T.]


1. IL GIOCO DELLA MATASSA CON LE SPECIE COMPAGNE
1
In inglese americano il gioco della matassa si chiama cat’s cradle; in francese jeux de ficelle; in navajo na’atl’o’. Vedi Haraway: «SF: Science Fiction,
Speculative Fabulation, String Figures, So Far».
2
Per un’ironica trattazione matematica di Terrapolis vedi Haraway, SF:
Speculative Fabulation and String Figures, Documenta und Museum
Friedericianum 2011.
3
Dalla lingua proto-germanica e da quella anglosassone, guman divenne col
tempo human, ma entrambi i termini sono sporchi di terra e delle sue creature, ricchi di humus, humaine, esseri terrestri anziché divinità. In ebraico,
Adam deriva da adamah o «suolo». Storicamente la declinazione linguistica
di genere di guman, così come di human e man, è maschile/universale; ma
nel mondeggiare SF adam, guman, adamah diventano più un microbioma di
creature in fermento di molti generi e tipi, ovvero specie compagne, sedute alla
stessa tavola, che mangiano e vengono mangiate, commensali, compost. Puig
de la Bellacasa, in «Ethical Doings in Naturecultures», presenta una biopolitica
trasformazionale che consiste nella cura della Terra e delle sue molte specie,
incluse le persone, attraverso la cura del suolo nel movimento permaculturale.
4
Marilyn Strathern, Reproducing the Future, Routledge 1992, pag. 10; Marilyn
Strathern, The Gender of the Gift, University of California Press 1990.
5
Alfred North Whitehead, Avventure di idee, Bompiani 1997.
198


 NOTE


6
7


8
9
10
11


12
13


14


Isabelle Stengers, Cosmopolitics I, University of Minnesota Press 2010, e
Cosmopolitics II, University of Minnesota Press 2011.
Vinciane Despret, «The Body We Care For; The Becoming of Subjectivity in
Animal Worlds». Da Despret ho preso il «rendersi capaci a vicenda» e tanto altro.
Il concetto di «con-divenire» viene ulteriormente sviluppato in Donna Haraway
When Species Meet, University of Minnesota Press 20017, pag. 16-17; 287.
Sul realismo agenziale e l’intra-azione vedi Karen Barad, Meeting the Universe
Halfway, Duke University Press 2007.
Per una prospettiva etnologica tradizionale vedi Caroline Furness Jayne String
Figures a Study of Cat’s Cradle in Many Lands, Bibliobazar 2009.
Rusten Hogness, «California Bird Talk», http://www.hogradio.org/CalBirdTalk/.
La Naabeehó Bináhásdzo (la Nazione Navajo, il territorio legalmente riconosciuto e definito da precisi confini geografici che ospita la nazione semi-autonoma) o Diné Bikéyah (il nome che il Popolo ha dato a Navajoland) si trova
nella zona Four Corners nella parte sud-occidentale degli Stati Uniti, dove si
toccano quattro stati nordamericani: Colorado, Arizona, Utah e New Mexico.
Per la letteratura accademica Navajo sulla propria storia, scritta all’interno della
rete di storie della fondazione dei Diné e la disciplina storica in ambito accademico, vedi Jennifer Denetdale, Reclaiming Diné History (University of Arizona
Press 2007). Ci sono diverse risorse online sulle figure di filo e i giochi della
matassa Navajo, con diversi nomi e molte storie, come «Diné String Games» e
l’ampio archivio «Library of Navajo String Games». Un video straordinario che
riprende un’anziana donna Navajo, Margaret Ray Bochinclonny, mentre crea figure di filo è Navajo String Games by Grandma Margaret. Il nipote di Margaret,
Terry Teller, spiega le figure di filo Navajo che rappresentano le costellazioni in
So Naal Kaah, Navajo Astronomy. I giochi della matassa Navajo sono popolari
soprattutto di inverno, la stagione dei racconti della Donna Ragno.
Virginia DeJohn Anderson, Creatures of the Empire, Oxford University Press
2006.
Nell’originale kind, vocabolo controverso in termini di classificazione tassonomica, nel contesto della quale esprime un livello superiore al genere e alla specie, e al contempo contenente la parola kin, qui tradotto con parentela, attorno
alla quale si sviluppa uno dei concetti centrali del libro. Per questa ragione si è
deciso di tradurlo a volte con «tipo» e a volte con «famiglia». [N.d.T.]
È molto probabile che il piccione selvatico occidentale abbia intrattenuto delle
relazioni di co-addomesticamento con gli esseri umani per circa diecimila anni;
si registrano tracce della sua presenza già cinquemila anni fa in Mesopotamia su
delle tavolette cuneiformi. Nel corso di questo capitolo userò i termini «piccione»
e «piccione selvatico occidentale» in maniera interscambiabile. Ci sono dozzine
di specie viventi e di fossili appartenenti alla famiglia dei Columbidi, tra cui la C.
livia domestica che comprende trenta specie di piccioni e colombi originarie del
Vecchio Mondo e ancora viventi. Alcune specie di Columbidi hanno una distribuzione molto ampia, altre invece hanno delle esigenze speciali che richiedono una
distribuzione più limitata. La maggior varietà di volatili appartenenti alla famiglia dei
Columbidi si rintraccia nell’ecozona indomalese e in quella australasiatica. I piccioni domestici si sono diversificati in decine di tipi e razze formali e informali, così
come il diffusissimo piccione selvatico che si trova da Istanbul a Toko, da Londra a
Los Angeles, da Berlino a Il Cairo, da Cape Town fino a Buenos Aires. Un elenco
aggiornato delle razze di piccioni si trova su Wikipedia alla voce «https://en.wiki199


 CHTHULUCENE


15
16


17
18
19
20
21
22


pedia.org/wiki/List_of_pigeon_breeds» (in inglese). Una ricerca per immagini su
Google relativa a queste razze è una vera gioia per gli occhi. Si crede che le razze
domestiche abbiano avuto origine in Medio Oriente e in Asia Centrale. Per alcune
razze di piccioni provenienti da questa regione, compresi il capitombolante e il
rotolatore Birmingham, vedi turkishtumblers.com. La BBC ha mandato in onda un
programma che mostra come gli allevatori di piccioni (detti anche «colombofili»,
N.d.T.) di Baghdad sono riusciti a tenere in vita gli uccelli e il loro hobby durante la
guerra in Iraq; nel documentario le dettagliate pratiche corporee di cura e di amore che questi uomini dedicano ai loro piccioni sono evidenti. Vedi Jim Muir, The
Pigeon Fanciers of Baghdad, BBC 2009. Per un’indagine socio-etnografica sulle
gare dei piccioni, vedi Colin Jerolmack «Primary Groups and Cosmopolitan Ties»
in Ethnography vol. 10, n. 4, 2009; Colin Jerolmack, «Animal Practices, Ethnicity
and Community» in American Sociological Review vol. 76, n. 6, 2007; Colin
Jerolmack, The Global Pigeon, University of Chicago Press 2010. L’Iran è stato
un epicentro delle corse dei piccioni per secoli, una pratica che continua ancora
oggi nonostante sia illegale (ma tollerata) dal regime, poiché le corse favoriscono
il giro scommesse. Per uno studio etnografico in francese e in farsi vedi Aladin
Goushegir, Le combat du colombophile, Institut Français de Recherche en Iran
1997. Per uno straordinario indice di articoli e altre informazioni relative alle gare
dei piccioni redatte soprattutto da colombofili, consultare il Racing Pigeon-Post.
Per uno studio su come i piccioni riescano a ritrovare la strada di casa, vedi C.
Charles Walcott, «Pigeon Homing» in The Journal of Experimental Biology n.
199, 1996.
Per un thriller ambientato nel mondo delle gare tra piccioni, vedi L. Scottoline,
The Vendetta Defense, HarperTorch 2002. Nel famoso film del 1954 con
Marlon Brando, Fronte del porto, compaiono dei portuali di New York che allevano e fanno gareggiare dei piccioni. Night Flyers di Elizabeth Jones, Recorded
Books 1999, è un thriller a sfondo storico per ragazze, una storia commovente
su una dodicenne che vive in una fattoria in North Carolina ai tempi della Prima
Guerra Mondiale. La protagonista si prende cura dei suoi piccioni da corsa
con amore, e acconsente ad allenare dei volatori notturni per il servizio di crittografia del governo americano. Nel libro gli uccelli sono figure molto intense e
approfondite, con un ruolo importante nella trama.
U.S. Coast Guard, «Pigeon Search and Rescue Project».
Per qualche esempio, vedi Prior, Schwarz e Güntürkün, «Mirror-Induced
Behavior in the Magpie». Il test dello specchio venne sviluppato nel 1970 da
Gordon Gallop Jr.
Epstein, Lanza e Skinner,«“Self-awareness” in the Pigeon»; Allen, DeLabar e
Drossel, «Mirror Use in Pigeons».
Vedi Keio University, «Pigeons Show Superior Self-recognition Abilities»; Toda
e Watanabe, «Discrimination of Moving Video Images of Self by Pigeons».
Watanabe, Sakamoto e Wakita, «Pigeons’ Discrimination of Paintings by
Monet and Picasso».
Berokoff, «Attachment» e «Love». In un post intitolato «Let’s Hear» – che apre
una prospettiva affascinante sulle strutture di genere all’interno del matrimonio
nel giro dei colombofili – Berokoff ha intervistato le mogli di altri colombofili
coinvolti nelle gare dei piccioni provenienti da varie parti del mondo, chiedendo
loro come si sentissero relativamente a quello sport, ai piccioni, ai mariti, e al
tempo, al lavoro e al piacere nel curare i volatili.
200


 NOTE


23
24


25


26
27
28


29


30
31


32
33


Berokoff, «Love».
Beatriz da Costa è morta il 27 dicembre del 2012. Per consultare il suo lavoro, incluso PigeonBlog, vedi «Beatriz da Costa’s Blog and Project Hub». Vedi
anche da Costa, «Interspecies Coproduction». Per una discussione sul lavoro
di da Costa, soprattutto sul suo ultimo progetto, Dying for the Other, vedi
Haraway, Lord e Juhasz, «Feminism, Technology, Transformation».
Da Costa, PigeonBlog, pag. 31. Tutte le citazioni sono tratte da questo saggio. Per dare un senso di quali fossero le competenze richieste dal progetto
collettivo, segnalo che la squadra umana era composta da: Beatriz da Costa
(artista, ricercatrice), Richard Desroisiers (colombofilo) Rufus Edwards (consulente scientifico), China Hazegh (artista, ricercatore), Kevin Ponto (artista, ricercatore), Bob Matsuyama (colombofilo), Robert Nideffer (copy editor), Peter
Osterholm (colombofilo), Jamie Schulte (consulente in elettronica e caro amico)
e Ward Smith (videografo). Vedi anche da Costa e Philips, Tactical Biopolitics.
In questo libro c’è anche un saggio della bravissima scrittrice di fantascienza
Gwyneth Jones che ispira il mio modo di raccontare, «True Life Science Fiction».
Da Costa, PigeonBlog, pag. 32.
Da Costa, PigeonBlog, pag. 35.
Sono così avida di aneddoti che parlano di creature e di persone intente a
collaborare nel gioco e nel lavoro, che a volte mi dimentico di notare i problemi
ricorrenti e le asperità che possono esserci. Un membro di PigeonBlog mi ha
detto informalmente che a volte gli riusciva difficile osservare i piccioni mentre
imparavano a volare con gli «zainetti» o quando sbattevano le ali piumate in
segno di fastidio. Sperava che i piccioni fossero orgogliosi di fare la loro parte,
poi mi ha ricordato che il gioco e il lavoro, che sia per il bene dell’arte, della
scienza o della politica (o di tutti e tre) non sono attività innocenti, e il fardello
non ricade in maniera uguale su tutti i soggetti coinvolti.
Per un report recente sull’uso dei piccioni anche in Iran, vedi Hambling «Spy
Pigeons Circle the World». La teoria di Hambling per cui esistono delle connessioni tra il progetto PigeonBlog di da Costa e i volatili spie nei siti nucleari
iraniani è a dir poco ironica. Ma pare che gli Stati Uniti stiano perdendo dei droni-spia ad alta tecnologia e dei piccioni spia sopra i territori dell’Iran. Questo
basta a insospettire i mullah, e anche me. Vedi anche Denega, The Cold War
Pigeon Patrols, Franklin Watts 2007.
Da Costa, PigeonBlog, pag. 36.
È troppo facile scrivere come se le lotte e le posizioni che separano gli attivisti
dei diritti degli animali da altri sostenitori degli animali e del mondeggiare animale-umano fossero chiare ed esaurite, perché non lo sono. Per una discussione sulle diverse posizioni tra le femministe che amano gli animali, vedi Potts
e Haraway, «Kiwi Chicken Advocate Talks with Californian Dog Companion».
È stata Margaret Barker della Cornell, che ha guidato dei workshop per delle
scolaresche di Washington DC alla fine degli anni Novanta, a fornire questi
report incoraggianti. Vedi Youth, «Pigeons».
«Mais sans colombophile, sans savoir et savoir-faire des hommes et des oiseaux, sans sélection, sans apprentissage, sans transmission des usages, quand
bien même resterait-il des pigeons, plus aucun ne sera voyageur. Ce qu’il s’agit de commémorer n’est donc pas un animal seul, ni une pratique seule, mais
bien un agencement de deux ‘devenirs avec’ qui s’inscrit, explicitement, a l’origine du projet. Autant dire, ce qu’il s’agit de faire exister, ce sont des relations
201


 CHTHULUCENE


34
35
36


37
38


par lesquelles des pigeons trans- forment des hommes en colombophiles talentueux et par lesquelles ces derniers transforment des pigeons en voyageurs
?ables. C’est cela que l’oeuvre commémore. Elle se charge de faire mémoire
au sens de prolonger activement. Il y a “reprise”.» Despret, «Ceux qui insistent».
Vedi Capsule di Matali Crasset per la storia e per una foto della piccionaia da
lei disegnata.
«Zone umide». [N.d.T.]
«Campagna». [N.d.T.]
L’Australia è stato il primo paese in cui gli europei hanno rinvenuto la presenza
delle figure di filo. Ci sono tanti nomi per definirle in tante lingue aborigene,
come matjka-wuma in Yirrkala. Vedi Davison, «Aborigenal Australian String
Figures». Vedi anche «Survival and Revival of the String Figures of Yirrkala».
Da «Batman’s Treaty», «Batman Park» e «Wurundjeri», Wikipedia. Inserisco dei riferimenti diretti a Wikipedia sia per sottolineare la mia ignoranza in merito sia per
mostrare riconoscenza per uno strumento che ha dei difetti ma è straordinario.
Downing, «Wild Harvest – Bird Poo».


2. PENSIERO TENTACOLARE
ANTROPOCENE, CAPITALOCENE, CHTHULUCENE
1
Vedi Gilbert, Sapp e Tauber, «A Symbiotic View of Life». Gilbert ha cancellato quel now [adesso] dalla sua esortazione: siamo sempre stati simbionti. Lo
siamo stati geneticamente, evoluzionisticamente, anatomicamente, fisiologicamente, neurologicamente, ecologicamente.
2
Queste frasi si trovano sulla quarta di copertina di Stengers e Despret, Women
Who Make a Fuss, Univocal Pub 2014. Quel «Non dobbiamo mai smettere di
pensare» tratto dalle Le tre Ghinee di Virginia Woolf è un’urgenza che viene
trasmessa al con-pensare femminista di Women Who Make a Fuss attraverso
Puig de la Bellacasa: «Penser nous devons».
3
Hormiga, A Revision and Cladistic analysis of the Spider Family Pimoidae,
Smithsonian Institution Press 1994. Vedi «Pimoa Cthulhu», Wikipedia;
«Hormiga Laboratory».
4
«Quel genere di ecologia e filosofia olistica per cui “tutto è connesso a tutto”
qui non ci è molto di aiuto. Piuttosto, diremo che tutto è connesso a qualcosa,
che a sua volta è connesso a qualcos’altro. Anche se in ultima analisi sono tutti
connessi gli uni agli altri, a contare è la specificità e la prossimità delle connessioni: ovvero a chi siamo legati e in quali modi. La vita e la morte avvengono
all’interno di questi rapporti. Per questo dobbiamo capire come specifiche comunità umane – così come quelle formate da altri esseri viventi – sono legate
tra loro, e come si inseriscono questi legami nella produzione delle estinzioni e
degli schemi di morte amplificata che le accompagnano» (Van Dooren, Flight
Ways, Columbia University Press 2014, pag. 60).
5
La mia scrittura si orienta grazie a due libri indispensabili scritti da un collega che considero un fratello da oltre trent’anni nell’History of Consciousness
Department all’Università della California a Santa Cruz. Sono Routes e Returns
di James Clifford.
6
Ctonio deriva dal greco antico khthonios, che significa «della terra», e da
khthōn, «terra». La mitologia greca raffigura le entità ctonie come creature
dell’oltretomba, collocate nel sottosuolo; ma le creature ctonie sono molto più
vecchie (e più giovani) dei Greci che le hanno mitizzate. Quella sumera è una
202


 NOTE


7


8


civiltà fluviale da cui sono emersi grandi racconti ctoni, tra cui forse anche
quello del grande serpente circolare che si mangia la coda, l’Uroboro polisemico (figura che rappresenta la continuità della vita, una rappresentazione
egiziana che risale addirittura al 1600 a.C. Il mondeggiare FS dei sumeri risale
al 3500 a.C. o anche prima). La forza ctonia tornerà spesso in tutto questo
capitolo. Vedi T. Jacobsen, The treasures of Darkness. Durante le conferenze,
le chiacchierate e nei nostri scambi via email, lo studioso del Medio Oriente
antico presso l’Università della California a Santa Cruz Gildas Hamel mi ha
parlato delle «forze elementari e abissali prima che venissero astralizzate dalle
grandi divinità e dai loro docili consessi» (da una conversazione privata, 12
giugno 2014). Cthulhu (si noti la posizione delle h) e la fantascienza di H.P.
Lovecraft non hanno alcuna funzione per me, anche se Lovecraft ha svolto una
funzione per Gustavo Hormiga, lo scienziato che ha dato il nome al ragno che
mi fa da guida. Per la divinità maschile mostruosa e più vecchia (Cthulhu) vedi
H.P. Lovecraft, Il richiamo di Cthulhu.
Mi prendo la libertà di salvare il mio ragno da Lovecraft per raccontare altre
storie, e indico questa liberazione usando la stessa desinenza delle creature ctonie. I terrificanti serpenti ctoni dell’oltretomba di Lovecraft erano terribili
solo in un contesto patriarcale. Lo Chthulucene ha altri terrori, più pericolosi e
generativi, all’interno di mondi in cui una simile struttura di genere non esiste.
Mossi da un erotismo lubrico e un caos fertile, i serpenti aggrovigliati e le forze
tentacolari persistenti si riavvolgono nel ventunesimo secolo. Radici da considerare: oearth in lingua anglosassone, Erde in tedesco, Gaïa in greco, terra in
latino, aarde in olandese; l’anglosassone w(e)oruld («fatti della vita», «un lungo
periodo di tempo», «la vita conosciuta» o «vita sulla terra» in opposizione ad
«aldilà»), derivante da un composto germanico che sta per «età della razza
umana» (wer); l’antico norreno heimr, che significa letteralmente «casa». Poi
si consideri la dünya in turco, e si passi a dunyā («il mondo transitorio»), una
parola araba che è stata trasmessa a tante altre lingue come il persiano, il dari,
il pashto, il bengalese, il punjabi, l’urdu, l’hindi, il curdo, il nepalese, il turco,
l’arumeno e le lingue caucasiche settentrionali. Dunyā è anche una parola in
prestito nel malese e nell’indonesiano, così come nel greco δουνιας:
tante parole, tante radici, tanti percorsi possibili, tante simbiosi micorrizie, anche solo limitandosi alle lingue indoeuropee. Ci sono così tanti kin più adatti
per dare un nome a quest’epoca rispetto ad Antropocene. L’antropos è troppo
parrocchiale, è troppo grande o troppo piccolo per definire gran parte delle
storie che abbiamo bisogno di sentire.
Eva Hayward propone il termine tentacolarità; il suo trans-pensiero e la sua
trans-azione nei mondi ragneschi e corallini si intreccia con la mia scrittura in
figure di filo FS. Vedi Hayward «FingeryEyes»; «SpiderCitySex» e «Sensational
Jellyfish». Vedi Morgan, «Sticky Tales». L’artista sperimentale inglese Eleanor
Morgan realizza delle opere d’arte setose e ragnesche che intrecciano diversi
fili di questo capitolo, concentrato sulle interazioni tra animali (soprattutto aracnidi e spugne) ed esseri umani. Eleanor Morgan, www.eleanormorgan.com.
Katie King allinea gli «occhi ditosi» e la «tentacolarità» di Hayward alle sue
«rievocazioni connesse» e «transconoscenze». «Operando in un multiverso di
discipline, interdiscipline e multidisciplinarietà ben articolate, questa indagine transdisciplinare gode di una grande varietà di dettagli, offerte, passioni,
linguaggi, cose. […] Un indice per valutare il lavoro transdisciplinare è capire
203


 CHTHULUCENE


9


10
11
12


13


quanto è in grado di apprendere e modellare il modo in cui ci influenza e ci
tocca, quanto è in grado di schiudere elementi inaspettati nelle proprie incarnazioni in mondi vivaci che si stanno ri-sensibilizzando.» King, Networked
Reenactments, Duke University Press 2011, pag. 19. Vedi anche King, «A
Naturalcultural Collection of Affections». Pensare dobbiamo.
Muddle (qui tradotto con confusione, confondere, intorbidire [N.d.T.]), in olandese antico «intorbidire le acque». Uso questo muddle come una rassicurante
metafora teorica per smuovere e confutare l’idea che la chiarezza visiva sia
l’unico senso in grado di influenzare il pensiero dei mortali. Queste confusioni
fanno rima con compagnia. Far coincidere la capacità di pensiero con degli
spazi vuoti e una visione chiara è una costruzione finta e negativa che non è degna della FS o della biologia contemporanea. Il mio coraggio femminista speculativo è stato alimentato da Puig de la Bellacasa, «Touching Technologies,
Touching Visions». Per un bellissimo modello animato di un neurone attivo e
compatto in cui le proteine si intorbidiscono con i loro movimenti scattosi per
far funzionare le cellule, vedi Protein Packing: Inner Life of a Cell e C. Zimmer:
«Watch Proteins Do the Jitterbug».
T. Ingold, Lines, Routledge 2016, pag. 116-119.
Questo ammasso di vermi è diventato irresistibile grazie a Puig de la Bellacasa,
«Encountering Bioinfrastructure».
L’attivismo artistico e scientifico pervade questo libro. Nella lotta per la giustizia ambientale multispecie contro la distruzione della cima di una montagna
da parte di un’impresa di estrazione del carbone nel suo West Virginia, l’artista della University of California Santa Cruz Beth Stephens insieme a sua
moglie Annie Sprinkle (attivista ambientale, regista e attrice in film per adulti
radicali ed ex sex worker) ha realizzato «il documentario sulla natura più sexy
di sempre», Goodbye Gauley Mountain: An Ecosexual Love Story, 2013. La
citazione proviene da una recensione di Russ McSpadden, «Ecosexuals of the
World Unite!». Nell’amore e nella rabbia (Emma Goldman), pensare dobbiamo
(Virginia Woolf) per un pianeta abitabile.
Nel corso di questo saggio uso le parole di derivazione latina terran (terrestre
in italiano, N.d.T.) e terra, anche quando saccheggio nomi e racconti greci,
compresa la storia semiotico-materiale di Gaia e le «storie di Gaia/geostorie»
di Bruno Latour. All’interno di ogni cosa che è FS, Terra è un termine più leggibile, ma anche Gaia è importante. Ho una forte passione per la Trilogia di
Titano di John Varley, composta dai libri Titano, Nel segno di Titano e Demon.
La Gaea di Varley è una vecchia donna, un essere vivente che ha la forma del
Toro di Stanford, un habitat spaziale dal diametro di 1300 chilometri occupato
da tante specie diverse che orbitano attorno al pianeta Saturno. Per un sito
redatto dai fan, vedi «Gaea, the Mad Titan». Gli Earthbound di Bruno Latour
(Terriens nel francese dell’autore) e l’intrusiva Gaia di Stengers riconoscerebbero la Gaea imprevedibile e irascibile di Varley. Nella teoria dei sistemi, Gaia è
più leggibile di Terra, e lo stesso accade per le culture New Age. Gaia diventa
sé stessa, acquisisce la sua vera essenza nell’Antropocene, ma la Terra ha
una sfumatura più terrestre per me. In ogni caso, Terra e Gaia non sono in
opposizione, e neanche gli Earthbound che la scrittura potente e audace di
Bruno Latour ci dona con amore in opposizione ai Terrestri. Gaiani e Terrestri
fanno parte di una nidiata queer di creature ctonie diffuse su tutto il pianeta che
devono essere ri-membrate subito. È in questo senso che sento la «cosmopoli204


 NOTE


14


15


16


tica» di Stengers vicina alla mia «Terrapolis» figlia di incroci multilingue. Stiamo
creando delle figure di filo insieme.
Come sympoiesis, symchthonic è un’altra delle ricombinazioni etimologiche di
Haraway, che in questo caso parte dal greco «con, insieme» e da che sta per
«terra». Con questo lemma, Haraway indica una dimensione di coabitazione, coesistenza e sintonia tra le creature ctonie, considerate nel loro insieme. [N.d.T.]
Un’argomentazione che trova un’alleata in Karen Barad in Meeting the Universe
Halfway, Duke University Press 2007. Fuori (e dentro) questa cosa bizzarra
chiamata Occidente, ci sono un’infinità di posizioni storiche, filosofie e pratiche
– alcune relative alla civilizzazione, altre alla città, altre ancora di natura diversa
– che propongono di vivere e morire instaurando legami e modelli altri, il cui
presupposto non è l’esistenza di unità e polarità isolate né tantomeno binarie
da connettere. Si tratta di una relazionalità configurata in maniera differenziata e
rischiosa. Al momento le teorie dei sistemi, imperfette ma potenti, sono i modelli
tecno-scientifici migliori che abbiamo per definire delle relazionalità Gaiane.
Un biologo dell’evoluzione americano, David Barash, scrive in maniera affascinante delle convergenze (non delle identità e delle risorse che possono
essere prese in ostaggio per curare i mali occidentali) tra le scienze ecologiche e le varie correnti, scuole e tradizioni buddiste che enfatizzano lo stare
in connessione. Barash sottolinea che il vivere, il morire, l’agire e l’alimentare
la responso-abilità sono incorporati in questa materia (la biologia buddista).
E se le scienze ecologiche ed evolutive occidentali si fossero sviluppate sin
dall’inizio all’interno del mondeggiare buddista invece che all’interno del mondeggiare protestante? Perché è così irritante per me che David Barash sia
un accanito neodarwinista quando si tratta di teoria dell’evoluzione? Vedi D.
Barash, Natural Selections. È evidente che abbiamo bisogno di teorie della
complessità sintonizzate con il paradosso!
Basandosi sul suo studio esaustivo dei saperi e della scienza cinesi, Joseph
Needham ha posto una domanda simile a quella di Barash tanti anni fa, –questa volta sull’embriologia e la biochimica – in The Grand Titration: Sciences
and Society in East and West, Routledge 2013. L’organicismo e il marxismo di
Needham sono cruciali per questa storia, una cosa da ricordare quando si pensa a come configurare il Capitalocene. Su Needham, vedi Haraway «Crystals,
Fabrics, and Fields». Cosa accade se coltiviamo la nostra responso-abilità per
il Capitalocene dentro a reticelle fatte di simpoiesi, buddismo, biologia evolutiva dello sviluppo integrata nell’ecologia (EcoEvoDevo), marxismo, cosmopolitica di Stengers e altre spinte forti contro la follia conservatrice tipica di alcune
analisi del capitalismo? Cosa succede se i continui giochi a somma zero del
neodarwinismo lasciano spazio a una sintesi evolutiva più ampia?
M.B. Dempster, «A Self-Organizing Systems Perspective on Planning for
Sustainability». Vedi le pagine 27-32 per un confronto sintetico tra sistemi
autopoietici e sistemi simpoietici. La tavola 1 a pagina 30 affianca delle caratteristiche che definiscono i sistemi autopoietici e quelli simpoietici: confini auto-determinati/assenza di confini; organizzazione chiusa/organizzazione
aperta; accoppiamento strutturale esterno/accoppiamento strutturale interno;
unità autonome/entità amorfe complesse; controllo centrale/controllo distribuito; evoluzione tra sistemi/evoluzione all’interno dei sistemi; orientamento della
crescita e dello sviluppo/orientamento evolutivo; condizione stabile/cambiamento potenzialmente drammatico e sorprendente; prevedibile/imprevedibile.
205


 CHTHULUCENE


17


18
19
20
21


22


Katie King mi ha parlato della tesi di Dempster mentre cercavamo di organizzare i nostri coincidenti ma non identici piaceri e le nostre resistenze all’autopoiesi e la simpoiesi. Vedi King, «Toward a Feminist Boundary Object-Oriented
Ontology… or Should It Be a Boundary Object-Oriented Feminism?».
Karen Barad è una fisica che insegna teoria femminista nello stesso dipartimento universitario di Donna Haraway dedicato alla storia della coscienza. È nota
soprattutto per la sua teoria del realismo agenziale, che si inscrive nel ritorno
al materialismo dopo Derrida, anche se distinto dal materialismo marxista (vedi
Patti Lather (2016) «Top Ten+ List: (Re)Thinking Ontology in (Post)Qualitative
Research»). Al centro della speculazione di Barad c’è un approccio diverso
all’idea di realtà, per cui la nostra esistenza non si colloca tra una serie di entità
nominabili ed elementari legate da concatenazioni matematiche che possiamo
osservare dall’esterno: al contrario, dobbiamo concepire la nostra esistenza
all’interno di attività incagliate, fluttuanti che si rimescolano e creano delle realtà
dinamiche come le onde o i rivoli in un flusso d’acqua; non osserviamo fatti, ma
fenomeni in cui siamo invischiati. L’agency per Barad non è qualcosa che si ha
ma qualcosa che emerge per intra-azione. Come sostiene l’autrice, il realismo
agenziale non è una teoria epistemologica ma ontologica, in quanto considera
le pratiche di conoscenza come atti materiali che contribuiscono a riconfigurare
il mondo. Vedi Karen Barad, Meeting the Universe Halfway: Quantum Physics
and the Entanglement of Matter and Meaning. [N.d.T.]
Stengers, «Relaying a War Machine?», A.A.V.V., The Guattari Effect,
Continuum 2011, pag. 134.
Strathern, The Relation; Partial Connections e Kinship, Law and the
Unexpected.
Strathern, Reproducing the Future, Routledge 1992, p.10.
Baila Goldenthal (1925-2011) ha dipinto una serie straordinaria composta da
quattro pannelli olio su legno ispirati al cat’s cradle nel 1995-1996, passando
all’olio su tela nel 2008. Per lei come per me il cat’s cradle è una pratica aperta
basata sull’intreccio continuo (vedi la sua Weavers Series, 1989-1994). «La
tecnica dello strato di fondo (underpainting) e della velatura evocano il tempo storico; l’enigma del gioco in sé riflette la complessità dei rapporti umani».
Goldenthal, «Painting/Cats Cradle». Goldenthal si rapporta al cat’s cradle come
se fosse una metafora del gioco della vita; le mani che si muovono, così intensamente presenti, invitano a formare affinità e creare legami con altri esseri
tentacolari. Il suo dipinto Cat’s Cradle/String Theory del 2008 è l’immagine di
copertina per il Nuclear Abolition Forum, 2 (2013), un numero intitolato «Moving
Beyond Nuclear Deterrence to a Nuclear Weapons Free World» [Oltre la deterrenza nucleare verso un mondo senza armi atomiche]. Metamorfosi, fragilità, transitorietà, disintegrazione e rivelazione sono onnipresenti nel suo lavoro.
Appassionata studiosa della Cabala e della cultura e della filosofia del subcontinente indiano e dell’Asia del Sud, Goldenthal ha lavorato con la pittura a olio, il
bronzo, il vetro piombato, la carta, la fotografia, la stampa, la pellicola e la ceramica. Ha realizzato delle sculture potenti e lavorato con i formati bidimensionali.
Vedi il suo cv. Tra le mie opere preferite c’è il suo Desert Walls che risale a metà
degli anni Ottanta, per cui ha usato la fotografia e il collage insieme a piastrelle,
mattoni, paglia, stucco, metallo e vetro per evocare gli enigmi visivi delle colline
e le pareti di roccia del deserto americano sud-occidentale.
H. Arendt, La banalità del male. Eichmann a Gerusalemme, Feltrinelli 1963;
206


 NOTE


23


24
25
26
27
28


29


30


31


32
33
34


vedi Hartouni, Visualizing Atrocity, New York University Press 2012, soprattutto il capitolo 3, «Thoughtlessness and Evil». Metto da parte il rigoroso umanesimo e il tipo specifico di pensiero nel progetto di Arendt, così come la sua
insistenza sulla solitudine essenziale richiesta dal pensiero. Con-pensare nel
compost FS di cui si parla in questo saggio non si oppone al profondo e laico
autoesame della figura umana storicamente situata di Arendt, ma di questo
parleremo in un’altra occasione.
Arendt caratterizzava il pensiero come «allenare l’immaginazione per andare in
visita». «Distanziarsi da alcune cose, e avvicinarsi a altre, fa parte del dialogo
della comprensione, per i cui scopi l’esperienza diretta stabilisce un contatto
troppo stretto e la mera conoscenza innalza delle barriere artificiali.» Hannah
Harendt, Comprensione e politica (Le difficoltà del comprendere), in Simona
Forti (a cura di), Archivio Arendt 2. 1950-1954, Feltrinelli 2001, pag. 97-8.
Puig de la Bellacasa, «Matters of Care in Technoscience»; Puig de la Bellacasa,
Matters of Care, University of Minnesota Press 2017.
Titolo di una conferenza che Anna Tsing e i suoi collaboratori hanno organizzato alla University of California Santa Cruz l’8-10 maggio 2014: «Anthropocene:
Arts of Living on a Damaged Planet».
Tutte le citazioni sono tratte da Anna Tsing, The Mushroom at the End of the
World, Princeton University Press 2015, pag. 34, 2, 4.
Van Dooren, Flight Ways, Columbia University Press 2014.
La collega di van Dooren Deborah Bird Rose è rintracciabile ovunque nel suo
pensiero, soprattutto nel suo modo di affrontare il disfarsi della persistenza,
l’uccisione delle generazioni, un processo che in Reports from a Wild Country:
Ethics for Decolonisation ha definito «doppia morte». Vedi anche van Dooren e
Rose, «Unloved Others» e «Storied-Places in a Multispecies City». L’Extinction
Studies Working Group con sede in Australia è una congregazione simpoietica attiva. Vedi anche l’Environmental Humanities South, di stanza a Cape
Town, in Sudafrica.
Van Dooren, «Keeping Faith with Death», in Flight Ways, capitolo 5, «Mourning
Crows: Grief in a Shared World». Questo testo crea una figura di filo con il
pensiero di Vinciane Despret su come imparare a essere coinvolti. Vedi V.
Despret, «The Body We Care For».
Van Dooren, Flight Ways, cit., pag. 63-86. Un altro testo fondamentale per
comprendere il pensiero e la semiotica al di là delle premesse delle dottrine umanistiche moderniste, è quello di Eduardo Kohn, How Forests Think,
University of California Press 2013.
Ursula K. Le Guin, «The Carrier Bag Theory», pag. 166. Il saggio di Le Guin
ha influenzato e dato forma alle mie idee sulla narrativa nella teoria evolutiva
e sulla figura della donna raccoglitrice in Primate Visions. Le Guin ha scoperto la Carrier Bag Theory Evolution da Elizabeth Fisher in Women’s Creation
(Anchor Book 1979), quando tante storie coraggiose, speculative, ampie e
terrene facevano ardere il pensiero femminista negli anni Settanta e Ottanta.
Come la fabula speculativa, il femminismo speculativo è una pratica FS.
Ursula Le Guin, «The Carrier Bag Theory», cit., pag.169.
Per un’introduzione ai «trucchetti divini» nella scienza e nella politica, vedi
Haraway, «Situated Knowledges».
Latour, Gifford Lectures, Lecture 3. «The puzzling face of a secular Gaia», citazione tratta dal manoscritto della lecture.
207


 CHTHULUCENE


35


36
37


38
39


40


Latour, «War and Peace in an Age of Ecological Conflicts». Citazione tratta
dal manoscritto della lecture. La proporzionalità che Latour individua in questa
lecture è molto stimolante:
Umani : niente di nuovo :: Earthbound : sovversione completa
In «Feral Biologies», Anna Tsing usa la parola Olocene per intendere qualcosa
di completamente diverso da Latour, ma le loro argomentazioni di fondo si
sfiorano e spesso raggiungono un teso accordo. Tsing si riferisce all’Olocene
come a dei tempiluoghi in cui è possibile reagire e prosperare dopo il disordine
e l’inquietudine, mentre l’Antropocene è il tempoluogo della riduzione radicale,
della semplificazione radicale, della distruzione radicale dei refugia dell’Olocene, da cui può partire la rinascita di vari assemblaggi di specie. Il modo diverso
in cui Latour e Tsing usano le stesse parole importanti dimostra quante possibilità polisemiche si annidano anche in precinti linguistici analizzati accuratamente. Da elaborazioni così diverse di una stessa parola, si possono facilmente
imbastire delle opposizioni non necessarie, e l’expertise dei geologi non fa altro
che aggiungersi alla generatività del linguaggio. Credo che l’acceso contrasto
tra Latour e Tsing derivi in parte dal fatto che il primo si basa su Carl Schmitt,
e Tsing ama molto Ursula K. Le Guin.
Trials of strength in originale. Trials of strength è anche un gioco da tavola degli
anni Ottanta basato sulla strategia e le tattiche di guerra sullo sfondo della
campagna di Russia nella Seconda Guerra Mondiale. [N.d.T.]
«Why Has Critique Run Out of Steam? From Matters of Fact to Matters of
Concern?» di Latour è un punto di riferimento fondamentale nel nostro sforzo
collettivo di comprendere le trappole corrosive, autoreferenziali e autocontenute della critica fine a se stessa. Coltivare la responso-abilità implica molto di più
da parte nostra. Richiede il rischio di essere a favore di alcuni mondi più che
di altri, e di aiutare a comporre questi mondi insieme ad altri esseri. Nel complesso mondeggiare FS, Maria Puig de la Bellacasa ricomposta «le questioni di
interesse» di Latour per far fermentare un terreno ancora più ricco, vedi il suo
«Matters of care in Technoscience».
Latour, «War and Peace in an Age of Ecological Conflicts». Citazione tratta dal
manoscritto della lecture.
Per capire come la categoria modernizzante di «fede» funziona negli Stati Uniti
in ambito giuridico, politico e pedagogico, inclusa la religione e le scienze sociali, vedi Harding «Secular Trouble». La figura della «Figliola Prodiga» che non
appartiene mai completamente a un luogo, ma parte e torna sempre, sviscera ulteriormente le operazioni attivanti e disattivanti della «fede» contenute in
«Prodigal Knowledge» di deVries. Legare delle pratiche di conoscenza a delle
professioni di fede sia nella religione sia nella scienza è forse l’unica abitudine
di pensiero più difficile da sradicare per i moderni, quantomeno negli Stati
Uniti. Laddove la fede viene pretesa, lo spettro dell’Inquisizione è sempre alle
porte. La FS nello scompiglio disordinato della Terra/Gaia non può pretendere
la fede, ma può modellare dei compagni di pensiero coinvolti. L’idea con cui
pensare in questa ecologia delle pratiche non è tanto quella di «decisione»
quanto quella di «cura» e «discernimento» simpoietici. La Figliola Prodiga resta
una viandante, molto più promettente nei sentieri di questi tempi travagliati
che lungo la strada ben asfaltata verso il banchetto destinato ad accoglierla,
sempre dopo il Figliol Prodigo obbediente: è lui l’erede designato.
Latour, «War and Peace in an Age of Ecological Conflicts», citazione tratta dal
208


 NOTE


manoscritto della lecture; Schmitt, «Il nomos della terra». Per una spiegazione
completa del suo rifarsi all’hostis e alla teologia politica di Schmitt, vedi Latour,
Gifford Lectures, Lecture 5. «War of Humans and Earthbound». «Se gli Uomini
sono in guerra con lei [Gaia], cosa dire di coloro che ho proposto di chiamare
Earthbound? Possono essere degli “artigiani della pace”?» (manoscritto della
lecture, non pubblicato). Questi artigiani sono quelli che Latour si impegna a
nutrire qui e altrove.
La sua domanda merita più spazio, ma qualche parola sull’hostis è necessaria.
Io e Latour abbiamo mangiato «l’ostia» nel banchetto eucaristico sacrificale,
quindi sappiamo cosa significa stare in un mondo semiotico-materiale in cui il
segno e il significante sono implosi in una carne pulsante di senso. Nessuno
di noi due si adatta bene alla semiotica laica e protestante che domina nelle università e nella scienza, quella che modella i nostri approcci agli studi
scientifici e a tanto altro ancora. Ma si noti bene che l’«ostia» che abbiamo
consumato, la nostra comunione [in inglese host sta sia per ospite sia per ostia,
N.d.T.] è ben annidata nella storia dell’accettabile sacrificio al Padre. Latour e
io abbiamo mangiato troppo e troppo poco quando abbiamo preso l’ostia e ci
siamo rifiutati (e ancora ci rifiutiamo) di ripudiarla. Io ho un’indigestione bruciante perenne, anche se tengo fede alla gioia e all’implosione della metafora
e del mondo [hold fast usato da Haraway nell’originale significa tenere la presa
salda, holdfast in biologia è un aptère che si appiccica a un sostrato, mentre
fast significa digiuno, N.d.T.]. Devo saperne di più del benessere o del disagio
digestivo di Latour, perché sospetto che sia alla radice della diversa attrazione
che proviamo verso l’idea di cambiare la storia degli Earthbound. Nel mondeggiare sacrificale eucaristico, ci sono fortissime parentele, sia etimologiche
sia storiche, con l’hostis di Schmitt, in cui troviamo l’ospite e l’ostaggio, l’uno
detenuto su cauzione dall’altro, un generatore ed esattore del debito, l’ospite
come colui che sfama il viaggiatore, uno straniero da rispettare anche quando
viene ucciso, soggetti ostili, l’ospite come un mucchio armato da combattere
sul campo (in una prova di forza). Gli hostis non sono parassiti, non sono spazzatura, non sono inimicus, ma sono coloro che coproducono l’entrata in guerra
e dunque forse una nuova pace piuttosto che lo sterminio. Ma questo ospite
ha anche altre sfumature, che aprono una piccola strada alle creature ctonie e
tentacolari nella sporta del narratore, dove io e Latour potremmo ritrovarci per
una circostanza felice ed essere trasformati da una vecchia megera intenta a
mettere su una cena. La megera potrebbe permetterci di restare come ospiti,
come specie compagne, soprattutto se siamo sul menu. L’ospite è l’habitat per
il parassita, è la condizione di vita necessaria per la continuità del parassita.
Questo ospite si trova nelle zone di contatto pericolose in cui si fa il mondo
della simpoiesi e della simbiogenesi, dove ordini ricuciti abbastanza soddisfacenti potrebbero emergere o non emergere dalle associazioni sempre molto
promiscue e opportuniste tra ospite e parassita. Forse le viscere abissali e
non cristiane di Gaia, l’habitat dei poteri ctoni, è il calderone per la FS, in cui
sono in gioco l’esistere e il progredire. Questo è il mondo evocato dall’epigrafe
del capitolo «Siamo tutti licheni». (Sulla difficoltà di de-cristianizzarsi, vedi Gil
Anidjar, Blood, Columbia University Press 2014. Anidjar fa delle cose molto
interessanti con Schmitt.)
Ma rallentiamo un attimo, licheni del mio sé e tutti i loro affiliati! Prima dobbiamo combattere un po’ con la definizione erronea di Antropocene. Non sono
209


 CHTHULUCENE


41


42


43


contraria alle prove di forza, in fondo amo il basket femminile… Penso solo che
le prove di forza siano una storia vecchia. Sono sopravvalutate, un po’ come
quando non si non finisce mai di pulire il bagno: necessarie ma decisamente
insufficienti. D’altro canto, ci sono delle toelette compostanti fatte benissimo…
possiamo esternalizzare alcune prove di forza ai microbi sempre insaziabili, per
trovare più spazio e più tempo per la FS in altri crateri di confusione.
Stengers, Au temps des catastrophes, Pouches Essais 2011. Gaia fa intrusione in questo testo a partire da pagina 48. Stengers discute «l’intrusione di
Gaïa» in diverse interviste, saggi e conferenze. Il disagio con l’etichetta sempre
più ineludibile di Antropocene, dentro e fuori le scienze, la politica e la cultura,
pervade il pensiero di Stengers, così come quello di tanti scrittori militanti,
compreso Latour. Questo anche mentre lottiamo per trovare un’altra parola
adatta. Vedi la conversazione di Stengers con Heather Davis ed Etienne Turpin
in «Matters of Cosmopolitics».
Le idee di Stengers su Gaia e lo sviluppo dell’Ipotesi Gaia di Lovelock-Margulis si
sono intrecciate sin dall’inizio con il lavoro che ha svolto insieme a Ilya Priogogine,
un lavoro consapevole del fatto che un forte accoppiamento lineare nella teoria
dei sistemi complessi implicava la possibilità di un cambiamento globale radicale, che poteva includere anche il collasso. Priogogine e Stengers, Order Out
of Chaos, Bantham 1984. Il rapporto di Gaia con il Caos è antico nella scienza
come nella filosofia. Voglio legare quest’emergenza in maniera simpoietica in
un mondeggiare di poteri ctoni permanenti, ovvero nel tempo-spazio semiotico-materiale dello Chthulucene anziché dell’Antropocene o del Capitalocene.
È la stessa cosa che intende Stengers quando dice che la sua Gaia invadente
era «permalosa» sin dall’inizio. «Il suo funzionamento “autopoietico” non è la sua
verità ma ciò con cui “noi” [esseri umani] dobbiamo confrontarci, e che siamo
capaci di discernere dai nostri modelli informatici, l’espressione che lei assume
per “noi”». Da un’email di Stengers ad Haraway, 9 maggio 2014.
Gli scienziati stimano che questo «evento» di estinzione, il primo a capitare nell’era della nostra specie, potrebbe eliminare dal 50 al 95 percento della biodiversità
esistente, cosa che hanno fatto anche le grandi estinzioni di massa precedenti,
ma stavolta potrebbe avvenire molto più in fretta. Delle stime caute anticipano
che metà delle specie esistenti di uccelli potrebbe sparire entro il 2100. È innegabile che questa sia una doppia morte sotto tanti punti di vista. Per un resoconto fruibile, vedi Voices for Biodiversity, «The Sixth Great Extinction». Per un
report stilato da una pluripremiata autrice scientifica, vedi E. Kolbert, «The Sixth
Great Extinction». I report della Convention on Biological Diversity sono molto
più cauti sulle previsioni e discutono le difficoltà pratiche e materiali di ottenere
delle conoscenze precise in merito, ma generano comunque dei motivi di preoccupazione. Per un report inquietante risalente all’estate del 2015, vedi Ceballos,
«Accelerated Modern Human-Induced Species Losses».
Lovelock, Gaia, nuove idee per l’ecologia, Bollati Boringhieri 1981; Lovelock
e Margulis, «Atmospheric Homeostasis by and for the Biosphere». Per il video
di una lecture tenuta davanti agli impiegati della Nasa nel 1984, vedi Margulis,
«Gaia Hypothesis». L’autopoiesi è stata fondamentale per la teoria trasformativa della simbiogenesi di Margulis, ma credo che se fosse ancora viva per
ricevere solleciti in merito, Margulis spesso preferirebbe usare la terminologia
e i poteri figurativi-concettuali della simpoiesi. Io suggerisco che Gaia sia un
sistema simpoietico scambiato per un sistema autopoietico. Vedi il capitolo 3,
210


 NOTE


44
45
46


47


48


«Simpoiesi». La storia di Gaia ha bisogno di essere rivista daccapo e in maniera incisiva per annodarsi a un mucchio di altre promettenti creature tentacolari
simpoietiche, in modo da formare un compost fertile, necessario per andare
avanti. Gaia o Ge è molto più antica o selvaggia di Esiodo (poeta greco coevo
a Omero, dal 750 al 650 a.C. circa), ma Esiodo nella sua Teogonia l’ha ripulita
con il suo modo di impostare la storia: dopo Caos, Gaia (Terra) dall’«ampio
petto» si innalzò per essere la dimora eterna degli immortali che possiedono
l’Olimpo sovrastante e le profondità del Tartaro sottostante. Le creature ctonie
dicono: Ma non ha senso! Gaia è una di noi, una minaccia tentacolare e costante per le creature astralizzate nell’Olimpo; non è il loro fondamento e non
è alla base di generazioni cicliche di divinità distribuite in base a rami genealogici. Quella di Esiodo è la solita vecchia storia, già pronta a definire i canoni
nell’ottavo secolo prima di Cristo.
Anche se non posso fare a meno di pensare che vari tipi di politiche ambientali
e social-naturali possano aiutare la situazione!
Isabelle Stengers, da un compendio su Gaia spedito via mail il 14 gennaio del
2014.
Qui uso la parola «cosa» [thing, N.d.T.] in due sensi che creano attrito l’uno
contro l’altro: 1) tutte le entità radunate assieme nel Parlamento delle Cose su
cui Bruno Latour ha attirato la nostra attenzione e 2) qualcosa che è difficile
classificare, che è impossibile organizzare, e che probabilmente emana un cattivo odore. Latour, Non siamo mai stati moderni, Eleuthera 1991.
Crutzen e Stoermer, «The “Anthropocene”»; Crutzen, «Geology of Mankind»;
Zalasiewicz e altri, «Are We Now Living in the Anthropocene?». A volte vengono proposte date molto più arretrate per l’emergere dell’Antropocene, ma gran
parte degli scienziati e degli ambientalisti hanno la tendenza a enfatizzare gli
effetti antropogenici globali a partire dal tardo Settecento. Un eccezionalismo
umano ancora più spinto (segnato da un divario ancora più acuto tra natura
e cultura) propone di anticipare le date dell’Antropocene in modo che siano
coestensive con l’Homo sapiens sul pianeta intento a cacciare delle prede
gigantesche, ora estinte, per poi inventare l’agricoltura e l’addomesticamento
degli animali. Un argomento interessante per datare l’Antropocene a partire
dalle «grandi accelerazioni» multiple, negli indicatori del sistema terra e in quelli
del cambiamento sociale, dunque a partire dagli anni Cinquanta segnati innanzitutto dalle esplosioni della bomba nucleare nell’atmosfera, viene portato
avanti da Steffen e altri in «The Trajectory of the Anthropocene». Zalasiewicz
e altri sostengono che l’adozione del termine Antropocene come era geologica da parte delle istituzioni scientifiche nazionali e internazionali evidenzierà
dei segnali stratigrafici. Forse, ma le ricadute dell’Antropocene sono molto più
disseminate di così. Una delle mie indagini artistiche preferite sulle stimmate
dell’Antropocene è stata realizzata da Ryan Dewey con il suo Virtual Places:
Core Logging the Anthropocene in Real-Time, in cui dispone «dei campioni
della geologia ad hoc degli scaffali dei negozi».
Per un incontro etnografico potente con le proiezioni del cambiamento climatico negli anni Novanta, vedi Anna Tsing, Friction (Princeton University Press
2005), «Natural Universals and the Global scale», pag. 88-112, soprattutto
«Global Climate as a Model», pag. 101-106. Tsing si chiede «Cosa rende possibile la conoscenza globale?» e la sua risposta è: «La rimozione delle collaborazioni». Ma Tsing non si ferma a questa critica storicamente situata. Piuttosto,
211


 CHTHULUCENE


49


50


come Latour e Stengers, ci spinge a porci la domanda davvero importante: «È
possibile servire le origini collaborative della natura senza perdere i vantaggi
della sua portata globale?», pag. 95. «Come possono gli studiosi accogliere la
sfida di liberare l’immaginazione critica dallo spettro della conquista neoliberista… singolare, universale, globale? L’attenzione alle frizioni dell’articolazione
contingente possono aiutarci a descrivere l’efficacia e la fragilità delle forme
capitaliste e globaliste emergenti. In questa mutevole eterogeneità ci sono
nuove fonti di speranza e, ovviamente, anche nuovi incubi», pag.77. Alla sua
prima conferenza con la proiezione di modelli legati al cambiamento climatico
nel 1995, Tsing ebbe un’epifania: «La scala globale ha la precedenza perché
è la scala usata dai modelli» (pag. 103, in corsivo nell’originale). Ma questa e
altre proprietà correlate hanno un effetto particolare: riescono a portare dei
negoziatori davanti a un tavolo eterogeneo e internazionale, magari non troppo
eterogeneo, ma ben distante da un’assemblea di unità e interlocutori identici.
«L’assorbimento delle scale più piccole in quelle globali; l’ampliamento dei modelli per includere tutto; la costruzione dei modelli dettata dalla politica: tutte
queste caratteristiche messe insieme fanno sì che i modelli del cambiamento
globale possano coinvolgere i diplomatici nelle negoziazioni», pag. 150. Non è
una cosa da disdegnare del tutto.
I report dal’Intergovernmental Panel on Climate Change (IPCC) sono documenti necessari e illustrano alla perfezione il racconto che ne ha fatto Tsing:
Climate Change 2014: Mitigation of Climate Change e Climate Change
2014: Impacts, Adaption and Vulnerability.
Gli interessi di Tsing nella sua intima localizzazione delle incessanti specificità
etnografiche delle vaste catene relazionali e dei viventi devono mantenere in
una frizione produttiva e non-utopica la capacità di scala di ciò che i modelli del
cambiamento climatico producono nel caos di vita-e-morte dei mondeggimenti
stanziali e nomadi che rendono molto impacciati i nostri universali migliori e più
necessari. Tsing cerca e descrive molti mondeggiamenti situati e molti tipi di
traduzioni per affrontare il globalismo. «L’attenzione alla frizione apre possibilità
di un racconto etnografico dell’interconnessione globale», pag. 6. È indispensabile apprezzare quella che Tsing chiama «weediness», una «disordinata abbondanza» simile a quella di un campo pieno di erbacce: «Essere consapevoli
del bisogno di stabilire prudenti coalizioni con coloro le cui conoscenze e i cui
piaceri derivano da fonti diverse, è il principio dell’ambientalismo non imperialista», pag. 170. L’hostis non farà la sua comparsa in questo gioco della matassa, ma i funghi in quanto guide per una vita tra le rovine quasi sicuramente sì.
Vedi Tsing, The Mushroom at the End of the World.
L’Anthropocene Working Group, fondato nel 2008 per riferire alla International
Union of Geological Sciences e alla International Commission on Stratigraphy
sull’opportunità di stabilire un nome per una nuova era nella scala temporale geologica, ha deciso di diffondere il suo report finale nel 2016. Vedi
«Newsletter of the Anthropocene Working Group», volumi 4 e 5.
Per una galleria fotografica del fantoccio umano che viene bruciato alla fine
del festival, si cerchi «Burning Man Festival 2012». Frequentato da decine di
migliaia di esseri umani (e da un numero ignoto di cani), il Burning Man è un
festival annuale della durata di una settimana dedicato all’arte e all’anarchismo (commerciale) che si tiene nel deserto Black Rock in Nevada dal 1990;
1986 al 1990 si è svolto a Baker Beach a San Francisco. Il festival ha origine
212


 NOTE


51


nell’ambito delle celebrazioni del solstizio d’estate organizzate dagli artisti di
San Francisco. «L’evento viene descritto come un esperimento di vita comunitaria, arte, autoespressione radicale e autonomia totale» («Burning Man»,
Wikipedia). Le stravaganze globalizzanti dell’Antropocene non corrispondono
al mondeggiare infuso di arte e di droghe del Burning Man, ma l’iconografia del
gigantesco «Uomo» che brucia dopo essere stato incendiato durante il festival
è irresistibile. Le prime effigie ardenti sulla spiaggia di San Francisco erano
costituite da fantocci di legno alti tre metri con un cane di legno più piccolo
accanto. Nel 1988 il Burning Man era già diventato alto dodici metri, e non
aveva più un cane. Trasferito nel letto asciutto di un lago nel Nevada, nel 2011
il fantoccio è arrivato a trenta metri d’altezza. Questa è l’America: colossale è
la parola d’ordine; quale habitat migliore per l’Antropos?
«Anthropos» (ἄνθρωπος) è una parola ambigua con delle etimologie controverse [D. Haraway usa Anthropos in tutto il testo. Nella traduzione si è preferito usare Antropos, N.d.T.]. In ogni caso, questo Anthropos non mostra mai
la dimensione ricca e generativa della terra multispecie. L’Online Etymology
Dictonary sostiene che deriva dal greco aner, «uomo», da considerare opposto
«a una donna, a un dio o a un ragazzo». Proprio come sospettavo! Oppure:
«A volte l’Anthropos viene spiegato come una parola composta da aner e ops
(opos genitivo), “occhio, faccia”, dunque letteralmente è “colui che ha il volto di
un uomo”». O, a volte, colui che ne ha la forma. Gli studiosi della Bibbia faticano
a far sì che la parola greca ἄνθρωπος includa le donne, e questo complica
le traduzioni in modi molto affascinanti: vedi http://www.bible-researcher.com/
anthropos (consultato nel giugno 2019). Altre fonti restituiscono il significato di
questa parola composta come se fosse «ciò che sta sotto, dunque che è terreno, umano» o «colui che guarda verso l’alto» e quindi si trova in basso, penosamente sulla terra. A differenza degli animali, l’uomo in quanto Antropos «solleva
lo sguardo verso quel che vede». L’Antropos non è l’Earthbound di Latour.
Si può affermare con tranquillità che Eugene Stoermer e Paul Crutzen non si
siano mai troppo preoccupati di queste ambiguità etimologiche. Eppure, grazie
al cielo, con lo sguardo rivolto verso l’alto, sono riusciti a concentrarsi sul fardello di carbone che ricade sull’atmosfera terrestre. O anche, nuotando in mari
troppo caldi in compagnia delle creature tentacolari, i loro occhi sono diventati
quegli occhi oblunghi simili a dita che percepiscono alla vista e al tatto, gli
occhi delle creature marine nelle simbiosi con i coralli ammalati e morenti. Vedi
Haraway «FingeryEyes».
In «The Third Carbon Age», M. Klare scrive: «Stando all’Agenzia internazionale
dell’energia, un’organizzazione di ricerca intergovernativa di stanza a Parigi, gli
investimenti globali totali nell’estrazione di nuovo combustibile fossile e nella
sua lavorazione raggiungeranno una cifra prevista di 22,87 miliardi di dollari
tra il 2012 e il 2035, mentre l’investimento nelle energie rinnovabili, nell’energia idroelettrica e nucleare ammonterà a soli 7,32 miliardi di dollari». Si parla
ancora di nucleare, dopo Fukushima! Per non parlare del fatto che nessuno di
questi calcoli ha come priorità una presenza umana molto più modesta, lieve
e ridotta sulla terra, insieme a tutte le sue creature. Neanche nei suoi discorsi sulla «sostenibilità», il Capitalocene riesce a tollerare il mondo multispecie
degli Earthbound. Per il passaggio alle strategie di crescita energetica nelle
nazioni con i controlli ambientali più deboli vedi M. Klare, «What’s Big Energy
Smoking?». Vedi anche M. Klare, «The Race for What’s Left».
213


 CHTHULUCENE


52


53


54


Il pesante inquinamento delle sabbie bituminose spezza i cuori e fa esplodere
le branchie di ogni creatura Terrestre, Gaiana ed Earthbound. I laghi intossicati
dalle scorie dell’estrazione di petrolio nelle sabbie bituminose a nord di Alberta,
in Canada, hanno formato una specie di nuova zona dei Grandi Laghi, a cui si
aggiungono delle nuove «pozze» giganti ogni giorno. Allo stato attuale, la superficie coperta da questi laghi è più del doppio della superficie coperta dall’intera città di Vancouver. Le attività di estrazione nelle sabbie bituminose non
restituiscono quasi nulla delle enormi quantità di acqua utilizzate ai cicli naturali. Gli Earthbound che stanno cercando di far crescere qualcosa sulle sponde
di queste acque dal colore allarmante, piene di scarichi legati all’estrazione
di petrolio, sostengono che i processi consecutivi per ristabilire degli ecosistemi simpoietici caratterizzati dalla biodiversità, ammesso che siano possibili, richiederanno decenni e secoli interi. Vedi il report del Pembina Institute
«Alberta’s Oil Sands» e Weber «Rebuilding Land destroyed by Oil Sands May
Not Restore It». Solo il Venezuela e l’Arabia Saudita hanno più riserve di petrolio rispetto all’area di Alberta. Detto questo, i Terrestri e gli Earthbound non
sono disposti a cedere il presente o il futuro: il cielo si sta abbassando, ma non
è ancora crollato del tutto. Vedi «Oil Sand Solutions» del Pembina Institute. Le
popolazioni native delle Prime Nazioni, i Métis e gli aborigeni sono degli interlocutori fondamentali in questa storia incompiuta. Vedi il sito della Tar Sands
Solutions Network. Per il ghiaccio marino in via di scioglimento nell’Artico, vedi
la figura 2.4 a pagina 48.
Fotografia dell’Earth Observatory della NASA, 2015 (di dominio pubblico).
Se le fiamme sono l’icona dell’Antropocene, allora io scelgo il ghiaccio mancante e il passaggio a nord-ovest non ancora sbloccato per rappresentare il
Capitalocene. Il Soufan Group garantisce dei sofisticati servizi di intelligence ai governi e alle organizzazioni multinazionali. Il suo report «TSF IntelBrief:
Geostratic Competition in the Arctic» comprende le seguenti citazioni: «Il
Guardian stima che l’Artico contiene il 30 percento dei gas naturali mondiali
non ancora scoperti e il 15 percento del petrolio sommerso». «Verso la fine
di febbraio, la Russia ha annunciato di voler formare un commando militare
strategico per tutelare i suoi interessi nell’Artide.» «Russia, Canada, Norvegia,
Danimarca e Stati Uniti avanzano alcune richieste verso le acque internazionali
e la piattaforma continentale nel Mar Glaciale Artico.» «Una rotta [nel passaggio a nord-ovest] garantirebbe ai russi un’enorme influenza sulla scena internazionale rispetto alla Cina o a qualsiasi altra nazione dipendente dal commercio
marittimo tra l’Asia e l’Europa.»
La provincia di Alberta in Canada è al terzo posto al mondo dopo l’Arabia Saudita
e il Venezuela per fonti attestate di greggio. Quasi tutto il petrolio di Alberta
si trova nelle sabbie bituminose a nord della provincia, dove si trovano i nuovi
grandi laghi intossicati dal petrolio in Nord America. Vedi «Facts and Statistics»
dell’Alberta Energy. È il Capitalocene in azione! Vedi la Indigenous Environmental
Network, «Canadian Indigenous Tar Sands Campaign». Circa venti multinazionali
sono impegnate a estrarre petrolio dalle sabbie bituminose, dove vivono tantissime popolazioni indigene, incluse la Mikisew Cree First Nation, la Athabasca
Chipewyan First Nation, Fort McMurray, la Fort McKay Cree First Nation, la
Beaver Lake Cree Nation, la Chipewyan Prairie First Nation e anche i Métis.
Klein, «Come la scienza ci sta dicendo di ribellarci»; Klein, Shock Economy,
Bur 2008.
214


 NOTE


55


56


57


58


Capitalocene è una di quelle parole come simpoiesi: se si pensa di averla
inventata, basta guardarsi attorno per rendersi conto di quante altre persone
la stanno inventando nello stesso momento. Di sicuro è quel che è successo a me, dopo aver superato una piccola fitta di stizza individualista quando
mi è stato chiesto da chi avessi mutuato il termine Capitalocene: non avevo forse coniato io quella parola? («Coniato»!). E perché gli altri accademici
chiedono sempre alle donne verso quali autori maschi si sentono in debito?
Dopo questa domanda mi sono resa conto che non solo ero parte di un gioco della matassa come sempre, ma che Jason Moore aveva già scritto delle
argomentazioni stimolanti su cui riflettere, e i miei interlocutori conoscevano
il lavoro di Moore e me lo stavano trasmettendo. Moore stesso aveva sentito
il termine Capitalocene per la prima volta nel 2009 durante un seminario a
Lund, in Svezia, quando lo studente Andreas Malm lo aveva proposto. In una
congiuntura storica urgente, le parole-con-cui-pensare saltano fuori tutte d’un
tratto da tanti calderoni in ebollizione perché tutti sentiamo l’esigenza di sporte
e reticelle migliori per raccogliere tutto ciò che richiede la nostra attenzione.
Nonostante i suoi problemi, la parola Antropocene veniva e viene difesa perché contiene tante argomentazioni di fatto, di interesse e di cura; e spero che
presto anche Capitalocene farà srotolare migliaia di lingue. Vedi in particolare
il lavoro di Jason Moore, un sociologo marxista alla Binghamton University di
New York. Moore è un coordinatore del World-Ecology Research Network. Per
la sua prima argomentazione del Capitalocene, vedi J. Moore, «Anthropocene,
Capitalocene, and the Myth of Industralization». J. Moore, Capitalism and the
Web of Life, Verso 2015.
Per sbarazzarsi dell’eurocentrismo quando si pensa alla storia dei percorsi e dei
centri della globalizzazione negli ultimi secoli, vedi Flynn e Giráldez, «China and
the Birth of Globalisation in the 16th Century». Per un’analisi attenta alle differenze e ai contrasti tra colonialismi, imperialismi, associazioni del commercio e
capitalismo, vedi Ho, «Empire through Diasporic Eyes» e «The Graves of Tarem».
In Anthropocene or Capitalocene, Part III, Jason Moore la mette in questo
modo: «Questo significa che il capitale e il potere – e un’infinità di altre relazioni strategiche – non agiscono sulla base della natura ma attraverso la rete della
vita. Per «Natura» qui si intende la relazione del tutto. Gli esseri umani vivono
come una specie con la dote specifica (ma non speciale) di creare-l’ambiente
nel contesto della Natura. Inoltre, il Capitalismo dell’Ottocento non era un’Atena che spunta matura e armata dalla testa di uno Zeus fatto di carbone. Le civilizzazioni non si formano attraverso dei Big Bang. Emergono invece attraverso
una serie di trasformazioni e biforcazioni a cascata inerenti l’attività umana nella
rete della vita… [Per esempio] le grandi deforestazioni nel Seicento nel bacino
della Vistola e nella foresta pluviale brasiliana sono avvenute su scala gigantesca, e a una velocità tra le cinque e le dieci volte maggiore di qualsiasi cosa
mai vista nell’Europa medievale».
Crist, «On the Poverty of Our Nomenclature», pag. 144. Crist fa una critica superba delle trappole insite nel discorso dell’Antropocene, e ci offre anche delle
proposizioni per un mondeggiare e per dei modi di stare a contatto con il problema più immaginativi. Per leggere degli articoli correlati tra loro e che offrono
un punto di vista dissidente e si rifiutano di adottare il termine Antropocene,
vedi i video della conferenza «Anthropocene Feminism». Per una ricca ricerca
interdisciplinare messa su da Anna Tsing e Nils Ole Bubandt che riunisce an215


 CHTHULUCENE


59


60


61


62


63


64
65
66


tropologi, biologi e artisti sotto il segno dell’Antropocene, vedi AURA: Aarhus
University Research on the Anthropocene.
Devo la mia insistenza sulle storie «abbastanza grandi o omnicomprensive» a
James Clifford, ai suoi Returns (Harvard University Press 2013): «Le immagino
come storie abbastanza grandi, in grado di rendere conto di molto, ma non
di tutto, e senza le garanzie di una virtù politica» (pag. 201). Respingendo al
mittente un grande resoconto sintetico o teoria, Clifford modella un tipo di
realismo che «lavora con “storie abbastanza grandi” e aperte (dato che la loro
temporalità storica è ontologicamente non finita), luoghi di contatto, conflitto e
dialogo» (pag. 85-86).
Pignarre e Stengers, La sorcellerie capitaliste, La Découverte 2007. Stengers
e Latour formano un’alleanza molto compatta nel loro feroce rifiuto dei discorsi
di denuncia. Mi hanno insegnato entrambi a capire e a reimparare come avvicinarsi a questo argomento. Ma io amo le denunce ben fatte! È un’abitudine
difficile da abbandonare.
È possibile leggere la Dialettica dell’Illuminismo di Max Horkheimer e Theodor
Adorno come una critica del Progresso e della Modernizzazione alleata alla
nostra, anche se il risoluto laicismo degli autori mette loro i bastoni tra le ruote.
È davvero difficile per un laicista prestare ascolto al calamaro, ai batteri, e alle
anziane donne arrabbiate della Terra/di Gaia. Gli alleati occidentali marxisti
più probabili per nutrire lo Chthulucene nel ventre del Capitalocene, a parte
Marx, sono Antonio Gramsci – Quaderni dal carcere – e Stuart Hall. I saggi
immensamente generativi di Stuart Hall hanno ricoperto un arco che va dagli
anni Sessanta ai Novanta. Vedi Stuart Hall di Morley e Chen, Routledge 1996.
Vedi D. Gilson, «Octopi Wall Street!» per una storia dei cefalopodi in cui fanno la comparsa i grossi capitali americani (per esempio, la piovra del primo
Novecento formata da John D. Rockefeller e la Standard Oil che ha strangolato
lavoratori, contadini e tanti cittadini con i suoi enormi tentacoli). La re-significazione dei polpi e dei calamari come alleati ctoni è una notizia eccellente. Che
possano innalzare una notte inchiostrata davanti agli apparati di visualizzazione
delle divinità tecnoidi del cielo.
Con un linguaggio bellissimo e commovente, la Teogonia di Esiodo racconta
di Gaia/Terra che emerge dal Caos per diventare la sede dell’Olimpo degli immortali in alto e del Tartaro nei sotterranei. Lei è molto anziana e polimorfica ed
esonda dai racconti greci, ma stabilire fino a che punto arriva resta controverso
e materia di speculazione. In ogni caso, il compito di Gaia non è solo tenere in
piedi gli abitanti dell’Olimpo! L’archeologa accademica Marja Gimbutas, una
figura cruciale e poco ortodossa, sostiene che Gaia in quanto Madre Terra è
la forma successiva di una Grande Madre pre-indoeuropea e Neolitica. Nel
2004, la regista Donna Reed e l’autrice e attivista neopagana Starhawk hanno
pubblicato un documentario collaborativo sulla vita e il lavoro di Gimbutas,
Signs out of Time. Vedi anche About Signs of Time, Belili Productions; M.
Gimbutas, The Living Goddesses.
Per capire cosa è a rischio in una narrazione «non-euclidea» vedi Ursula Le
Guin, Always coming Home e A Non-Euclidean View of California as a Cold
Place to Be.
«The Thousand Names of Gaia: From the Anthropocene to the Age of the
Earth», International Colloquium, Rio de Janeiro, 15-19 settembre, 2014
L’ape era uno degli emblemi di Potnia Theron, che viene chiamata anche Potnia
216


 NOTE


67


68


69
70


Melissa, la Signora delle api. Le sacerdotesse Wicca moderne ri-membrano
questi esseri ctoni nei rituali e nella poesia. Se il fuoco serviva a figurare l’Antropocene, e il ghiaccio il Capitalocene, mi piace usare questo vaso di argilla rossa
per indicare lo Chthulucene, un’epoca di fuoco, acqua e terra, sintonizzata e
sincronizzata con tutte le sue creature, incluse le persone. Con la sua tesi di
dottorato sulla divinità fluviale Ratu Kidule e le sue danze ora eseguite a Bali,
Raissa DeSmet (Trumbull) mi ha introdotto a una rete di creature ctonie tentacolari che vengono da lontano, come la Nagas serpentina Indù che si sposta
attraverso i corsi d’acqua del sudest asiatico. DeSmet, «A Liquid World».
Dei legami tra Potnia Theron e la Medusa/Gorgone sono persistiti nell’architettura dei templi e nelle decorazioni degli edifici ben oltre il 600 a.C., e dimostrano la presa tenace dei poteri ctoni nella pratica, l’immaginazione e la ritualità
dal V al III secolo a.C. (come nella penisola italiana, per esempio). La figura
terrificante della Gorgone guarda in avanti, garantendo una difesa dai pericoli
dell’esterno, mentre Potnia Theron – altrettanto capace di ridurre al terrore e
al silenzio – si affaccia verso l’interno, nutrendo le reti e le maglie della vita.
Vedi Busby, The Temple Terracottas of Etruscan Orvieto, University of Illinois
Press 2007. La Maria cristiana, la Vergine Madre di Dio, lei stessa emersa dai
mondi Mediterranei e del Vicino Oriente, ha assunto degli attributi di questi e
altri poteri ctoni nelle sue peregrinazioni in giro per il mondo. Sfortunatamente,
l’iconografia di Maria la mostra circondata da stelle e intenta a schiacciare la
testa del serpente (per esempio nella Medaglia miracolosa che risale a un’apparizione della Vergine nel primo Ottocento), invece che alleata con i poteri
della terra. La donna circonfusa dalle stelle è una figura biblica apocalittica e
cristiana legata alla fine dei tempi. È una brutta idea. Durante l’infanzia ho indossato una catenina d’oro con la Medaglia miracolosa. Alla fine e per fortuna,
sono stati i residui delle sue infezioni ctonie a impossessarsi di me, facendomi
allontanare sia dal sacro sia dalla laicità per avvicinarmi all’humus e al compost.
Deborah in ebraico significa «ape»; è l’unico giudice femmina menzionato nella
Bibbia. Era una guerriera e consigliera nell’Israele pre-monarchico. Il cantico di
Deborah forse risale al XII a.C. Deborah era un’eroina militare e alleata di Jael,
una delle 4J nel romanzo seminale di fantascienza femminista di Joanna Russ,
The Female Man.
Nell’aprile del 2014, il reverendo Billy Talen della Church of Stop Shopping
ha esorcizzato la robobee [l’ape robot] usata nei laboratori di microrobotica a
Harvard. La robobee è un’ape drone ad altissima tecnologia che deve rimpiazzare le api stressate e avvelenate dedite all’impollinazione, dato che queste
diventano sempre più fragili e a rischio. Alleluia per le api, le vecchie storie
vivono! Vedi B.Talen, «Beware of the Robobee» e J.P. Finnegan, «Protesters
sing Honeybeelujahs against Robobees». O – per dirla con Brad Werner –
Rivolta! Sentiamo il ronzio? È ora di pungere. È ora di uno sciame ctonio. È ora
di prendersi cura delle api.
Erinni: 1.
Martha Kenney mi ha fatto capire che la storia degli Ood nella serie di fantascienza inglese Dottor Who mostra come queste creature dall’aspetto di calamaro diventino letali per l’umanità solo una volta mutilate, recise dalla loro testa
alveare e schiavizzate. Gli umanoidi ed empatici Ood hanno tentacoli sinuosi
sotto le facce aliene multiformi, e trasportano i propri rombencefali tra le mani,
comunicando l’uno con l’altro telepaticamente attraverso questi organi esterni
217


 CHTHULUCENE


71
72


73


74


vulnerabili e viventi (gli organons). Gli esseri umani (che non sono affatto degli
Earthbound qui) hanno tagliato i rombencefali degli Ood e li hanno sostituiti
con una sfera tecnologica che comunica e traduce, in modo che gli Ood isolati
possano comunicare solo attraverso chi li tiene in schiavitù e li istiga all’ostilità.
Cerco di non pensare al fatto che questi apparecchi per la comunicazione
degli Ood somigliano a un’eventuale versione futura degli iPhone, ma ne ho
la tentazione, soprattutto quando vedo le facce degli umani del XXI secolo
per strada, o anche solo a cena, connesse solo ai loro apparecchi portatili. A
salvarmi da questa fantasia poco generosa è la FS nell’episodio «La canzone
degli Ood», in cui le creature tentacolari vengono liberate dalle azioni di Ood
Sigma e ripristinate nei loro sé non-singolari. Ai fini dell’esistere e del progredire, il ciclo del Dottor Who è più significativo di Star Trek.
Sull’importanza di rielaborare le fiabe nelle scienze e nelle altre pratiche di
conoscenza, vedi Martha Kenney, «Fables of Attention». Kenney esplora diversi generi di fiaba, in cui si collocano quelli che definisce «wild facts» («fatti
indomabili») instabili, in modo da proporre e testare la forza di alcune presunte
conoscenze. Kenney esplora alcune strategie per navigare in un percorso incerto, in cui sono necessarie delle tensioni produttive tra fatto e finzione nelle
pratiche concrete.
«Medousa and Gorgones.»
Le Holdfast Chronicles di Suzy McKee Charnas, che iniziano nel 1974 con
«Walk to the End of the World» sono un ottimo esempio di FS per pensare alle
femministe e ai loro cavalli. Il sesso è eccitante se molto scorretto, e le politiche
contenute nel testo sono rinfrancanti.
È stata Eva Hayward ad attirare la mia attenzione per prima sull’emersione di
Pegaso dal corpo di Medusa e dei coralli dalle gocce del suo sangue. Hayward,
«The Crochet Coral Reef Project»: «Se il corallo ci insegna qualcosa sulla natura
reciproca della vita, allora come facciamo a mantenere un senso del dovere
verso gli ambienti – che in gran parte abbiamo reso invivibili – che ora ci fanno
stare male? […] Magari la Terra seguirà la scia di Venere, diventando inabitabile per colpa dell’insostenibile effetto serra. O forse ricostruiremo le barriere
coralline e delle case alternative per i rifugiati del mare. Qualunque condizione
assumerà il nostro futuro, restiamo degli associati obbligati agli oceani». Vedi
Wertheim e Wetheim, Crochet Coral Reef, Institute for Figuring 2015.
Mi sono fatta ispirare dalla mostra Tentacles: The Astounding Lives of
Octopuses, Squids and Cuttlefish al Monterey Bay Aquarium nel 20142015. Vedi Detienne e Vernant, Le astuzie dell’intelligenza nell’antica Grecia,
Laterza, 1999 (devo ringraziare Chris Connery per questa dritta] in cui la seppia, i polpi e il calamaro giocano un ruolo importantissimo. La polimorfia, la
capacità di fare rete o di formare una maglia di legami, e l’intelligenza scaltra
sono i tratti che gli autori Greci hanno messo in primo piano. «Le seppie e i
polpi sono áporai puri e la notte impenetrabile e priva di sentieri che secernono
è l’immagine più compiuta della loro metis» (pag. 38). Il capitolo «The Orphic
Metis and the Cuttle-Fish of Thetis» è il più interessante per i temi propri dello
Chthulucene l’iterazione continua, il con-divenire e il polimorfismo. «La flessibilità dei molluschi, che appaiono come una massa di tentacoli (polúpkoi) trasforma i loro corpi in una fitta rete intrecciata, un nodo vivente di legami mobili
e animati» (pag.159). Per gli antichi Greci di Detienne e Vernant, le seppie polimorfiche ed elastiche sono simili alle deità marine primordiali e multisessuali:
218


 NOTE


75
76


ambigue, mobili e in costante cambiamento, sinuose e ondulate, presiedono il
venire-in-essere, pulsano di onde dai colori intensi, sono criptiche, secernono
nuvole di oscurità, sono abituate a emergere dalle difficoltà e hanno dei tentacoli dove gli uomini comuni avrebbero le barbe.
Vedi Haraway e Kenney, «Anthropocene, Capitalocene, Chthulucene».
Ursula Le Guin, «The Author of Acacia Seeds’ and Other Extracts from the
Journal of the Association of Therolinguistics», pag. 175.


3. SIMPOIESI. LA SIMBIOGENESI E L’ARTE
DI RESTARE A CONTATTO CON IL PROBLEMA
1
Vedi Never Alone (Kisima Ingitchuna).
2
La riproduzione giclée ad alta risoluzione è stata stampata su tela con colori
che non sbiadiscono. Ispirato da Margulis e Sagan, il guazzetto originale realizzato da Dubiner per Dazzle Gradually era di sessanta centimetri per ottanta.
Dubiner ha scritto: «Il grosso protozoo rosso è un Urostyla grandis basato su
un disegno di Stein del 1959 a Lipsia. Il protozoo viola con due file di ciglia
è un Didinium […], la creatura ricoperta di piume blu simile a un dragone al
centro del quadro è ispirata all’immagine al microscopio di un cilindro fosfolipide realizzata da David Deamer. […] Volevo che questi organismi fossero
abbastanza accurati da poter essere riconosciuti da un biologo, ma ho lasciato
che il dipinto nel suo complesso fosse un bio-spazio totalmente immaginario»
(S. Dubiner, «New Painting»). Per leggere dei commenti al quadro sul suo
blog, vedi S. Dubiner, «Endosymbiosis». John Feldman sta realizzando un documentario intitolato Symbiotic Earth: How Lynn Margulis Rocked the Boat
and Started a Scientific Revolution. Nata nel 1938, Margulis è morta nel 2011.
Sul suo sito web della UMass Amherst, si è descritta come una professoressa
di evoluzione microbica e di eredità extra-nucleare. Vedi S. Mazur, Intimacy of
Strangers and Natural Selection; L. Margulis, Symbiotic Planet; L Margulis e
D. Sagan, Microcosmos; L. Margulis e D. Sagan, Acquiring Genomes. Vedi
M. Hird, The Origins of Sociable Life, un pezzo fondamentale di sociologia
etnografica sul laboratorio di Margulis.
3
Nel 1991 «Margulis ha suggerito che qualsiasi associazione fisica tra individui appartenenti a specie diverse durante periodi significativi della propria
vita costituisce una “simbiosi” e che tutti i partecipanti sono bionti, così che
l’associazione che ne deriva è un olobionte» (S. Walters, «Holobionts and the
Hologenome Theory»). Vedi Margulis, «Symbiogenesis and Symbionticism».
Nel 1992 il termine «olobionte» è stato usato da David Mindell in «Phylogenetic
Consequences of Symbioses» per descrivere un ospite e il suo simbionte
principale. Nello stesso numero della rivista, vedi L. Margulis, «Biodiversity».
Di conseguenza, Forest Rohwer et al., in «Diversity and Distribution of CoralAssociated Bacteria», hanno usato «olobionte» per indicare l’ospite più tutti i
suoi micro-organismi simbiotici, compresi i virus. Per un riassunto aggiornato dei principi alla base degli olobionti e degli ologenomi – che comunque
non riesce a emanciparsi da formulazioni linguistiche come «l’ospite più tutto il resto» – vedi SR. Bordenstein e KR. Theis in «Host Biology in Light of
the Microbiome». La definizione di «tutto intero» per holo deriva dall’Online
Etymology Dictionary consultato il 17 marzo del 2016. [Per l’etimologia italiana
di òlo, vedi la Treccani: «tutto, intero, completo», N.d.T.]
4
Lynn Margulis, che all’epoca pubblicava con il nome di Lynn Sagan, ha pro219


 CHTHULUCENE


5
6


7


8
9


10


11
12
13
14
15
16


posto la sua teoria radicale sulle origini della cellula nucleata nel 1967. Come
molti contributi rivoluzionari nelle scienze, per esempio il «Trophic Dynamic
Aspect of Ecology» di Raymond Lindeman che reimpostò il paradigma, l’articolo di Margulis del 1967 venne respinto molte volte prima di essere approvato per la pubblicazione. Vedi D. Sagan, «On the Origin of Mitosing Cells»;
L. Margulis «Archaeal-Eubacterial Mergers in the Origin of Eukarya». Per una
spiegazione dell’autopoiesi di Margulis e un’argomentazione che invita a usare
questo concetto in maniera reiterata all’interno del suo lavoro sulla teoria dei
sistemi gaiani di secondo ordine, vedi B. Clarke, «Autopoiesis and the Planet».
J.E. Lovelock, «Gaia as Seen through the Atmosphere»; J.E. Lovelock e L.
Margulis, «Atmospheric Homeostasis by and for the Biosphere».
La teoria dei sistemi autopoietici e la figura di Gaia si sono rivelate fondamentali per formulare il concetto di Antropocene. Ben lungi dall’essere una madre
che nutre, Gaia può dare di matto, producendo un crollo del sistema dopo l’altro. Il potere dei processi sistemici di omeostasi e della riformulazione dell’ordine dal caos a livelli crescenti di complessità conosce dei limiti. La complessità
può disfarsi, la Terra può morire. È importante diventare responso-abili.
B. Dempster, A Self-Organizing Systems Perspective on Planning for
Sustainability. Nel 1998 Dempster era convinta che la biologia sostenesse la
concettualizzazione degli organismi come unità, e che solo gli ecosistemi e le
culture fossero simpoietici. Io ritengo che, per ragioni biologiche, non possiamo più pensarla in questo modo.
L. Margulis e D. Sagan, «The Beast with Five Genomes».
M. Poulsen et al., «Complementary Symbiont Contributions to Plant
Decomposition in a Fungus Farming Termite». Su queste simbiosi tra termiti,
batteri e funghi, si leggano gli articoli del fenomenale divulgatore scientifico Ed
Yong, «The Guts That Scrape the Skies».
Per un’analisi molto ben argomentata sui binari morti della competizione/cooperazione e l’idea persistente che la spiegazione in ultima istanza in biologia debba sempre essere competitiva e individualistica, e per una descrizione
approfondita di pratiche esplicative più adeguate e sempre più presenti nel
discorso dei biologi evolutivi, ecologici e comportamentali pronti all’avventura,
vedi T. van Dooren e V. Despret, «Evolution».
F. Gilbert e D. Epel (Ecological Developmental Biology) riportano prove a sostegno di quella che gli autori definiscono una «sintesi evoluzionistica estesa»,
che abbraccia la sintesi moderna, l’eco-devo e l’eco-evo-devo.
K.S. Mereschkowsky, «Theorie der zwei Plasmaarten als Grundlage der
Symbiogenesis». Vedi anche Anonymous, «History».
F. Gilbert, «The Adequacy of Model Systems for Evo-Devo», pag. 57. Vedi M.
Black, Models and Metaphors; R. Frigg e S. Hartman, «Models in Science»; D.
Haraway, Crystals, Fabrics, and Fields.
«King Lab: Choanoflagellates and the Origin of Animals».
R. Alegado e N. King, «Bacterial Influences on Animal Origins».
I coanoflagellati e i loro associati batterici costituiscono un modello attraente
in parte perché le spugne – considerate da tempo le creature «più primitive»
strettamente imparentate con gli animali – nei loro corpi hanno cellule simili ai
coanoflagellati che per esempio catturano le prede (batteri e detriti). Alcune
scoperte recenti, però, sostengono che le ctenofore sono geneticamente più
vicine agli animali rispetto alle spugne. Vedi K.M. Halanych, «The Ctenophore
220


 NOTE


17
18


Lineage is Older Than Sponges?». Vedi poi il bellissimo articolo scientifico
scritto da Ed Yong «Consider the Sponge». Non sono al corrente di nessuna
ricerca che esplori le interazioni tra ctenofore e batteri sebbene, gestendo le
infezioni e rispondendo alle formazioni di biofilm, le ctenofore sono sintonizzate con i batteri e gli archeobatteri, come lo siamo tutti noi. In ogni caso, le
relazioni filogenetiche non sono gli unici criteri validi per costruire un buon
modello. Circa il 60 percento della biomassa delle spugne è dato da microbi.
Vedi A. Hill, N. Lopez e O. Harriott, «Sponge-Specific Bacterial Symbionts in
the Caribbean Sponge». Che miniera d’oro per lo studio degli olobionti! Non
sorprende che Nicole King abbia iniziato a studiare proprio quei luoghi di attaccamento e le attività che possono legare le cellule simili ai coanoflagellati
che formano le spugne ai suoi coanoflagellati liberi e alle loro abitudini alimentari, le loro infezioni e il loro disporsi a rosetta. Una «spiegazione evolutiva in
ultima istanza» coincide con il mangiare, non con l’egoismo fondamentalista
neo-Darwinista. E mangiare è senza dubbio una pratica sia infettiva che sociale! In termini biologici, il mangiare ha un potere innovativo molto più forte del
sesso; e mangiare ciò che ha reso il sesso possibile in primo luogo.
B. McGowan, «Where Animals Come From»; E. Yong, «Bacteria Transform the
Closest Living Relatives of Animals from Single Cells into Colonies».
M. McFall-Ngai, «Divining the Essence of Symbiosis», pag. 2. Vedi la pagina
di Margaret McFall-Ngai sul sito dell’Università del Wisconsin. Da allora si è
trasferita al Pacific Biosciences Research Center all’Università delle Hawaii.
Altri sistemi modello emergenti per la simbiosi in linea con la teoria Eco-EvoDevo includono lo sviluppo dell’intestino di topo con alcuni simbionti batterici
(laboratorio coordinato da Jeffrey Gordon all’Università di Washington a St.
Louis) e lo sviluppo del cervello di topo, così come lo sviluppo del sistema
immunitario sintonizzato con i segnali provenienti da specifici batteri intestinali
(laboratorio guidato da Sarkis Mazamanian al CalTech). Vedi anche la ricerca
Eco-Evo-Devo con un rospo, la spea multiplicata, (laboratorio coordinato da
David Pfennig alla UNC Chapel Hill). Lavorando sulla simbiosi tra gli afidi della
pianta di piselli e i batteri Buchnera, il laboratorio di Nancy Moran presso l’Università del Texas ha svolto un lavoro magnifico sulla coevoluzione degli afidi
e dei simbionti, ma non ha messo molta enfasi sullo sviluppo. Ringrazio Scott
Gilbert per una comunicazione personale del 10 giugno 2015.
Il meeting inaugurale della Pan-American Society for Evolutionary Developmental
Biology si è tenuto dal 5 al 9 agosto del 2015 nel campus dell’Università della
California, a Berkeley. Su circa trecento scienziati Evo-Devo che hanno segnalato il proprio interesse a partecipare, i dieci organizzatori hanno invitato
venticinque ospiti con formazione scientifica e approcci ad ampio raggio e
hanno messo su un portale per gli altri partecipanti Evo-Devo. La European
Society for Evolutionary Develompmental Biology è stata fondata a Praga nel
2006. La comunità di ricerca internazionale nell’Eco-Devo e nell’Evo-Devo,
così come nell’Eco-Evo-Devo, è ben quantificabile ma in crescita. Rudolf Raff
cura la rivista Evolution and Development, fondata nel 2011. Vedi E. Abouheif
et al., «Eco-Evo-Devo». Una forte tradizione russa originata dai lavoratori
del tardo Ottocento e del primo Novecento ha contribuito più di ogni altra
cosa alla formazione concettuale di quello che sarebbe diventato l’approccio
EvoDevo ed EcoDevo. Vedi L. Olsson, G. Levit e U. Hossfeld, «Evolutionary
Developmental Biology». Vedi anche A. Tauber, «Reframing Developmental
221


 CHTHULUCENE


19
20
21


22
23


24


25
26
27
28


Biology and Building Evolutionary Theory’s New Synthesis».
M. McFall-Ngai, «Diving the Essence of Symbiosis».
N. Moran, «Research in the Moran Lab», sito del «Nancy Moran’s Lab».
Vedi F. Gilbert, J. Sapp e A. Tauber, «A Symbiotic View of Life»; M. McFall-Ngai
et al., «Animals in a Bacterial World». Questo articolo scritto da più autori è il
risultato di un workshop finanziato dal National Evolutionary Synthesis Center
(NESC). Michael Hadfield mi ha presentato Margaret McFall-Ngai alle Hawaii
nel 2010; il loro pensiero e le loro pubblicazioni collaborative influenzano tantissimo il mio lavoro. Insieme a Sapp (uno storico della biologia che scrive di
biologia evolutiva andando al di là della cornice neodarwiniana) e Tauber (un
biochimico, filosofo e storico delle scienze che scrive di immunologia), Gilbert
(un biologo dello sviluppo e storico della biologia) è co-autore di un altro articolo scritto a causa di un disaccordo durante il workshop della NESC sulla
portata della deviazione dalla teoria evoluzionista neodarwinista («la competizione come ultima istanza» e i poteri dei «traditori» nella teoria evolutiva dei giochi) che nella teoria di Gilbert sull’olobionte costituisce una unità di selezione.
Gilbert pensa che i sistemi immunitari siano molto bravi a gestire il dialogo con
i traditori che distruggono la cooperazione negli olobionti, invece di sterminarli.
Vedi Gilbert et al., «Symbiosis as a Source of Selectable Epigenetic Variation».
Gilbert sostiene che siamo sempre stati licheni. Vedi R. Guerrero, L. Margulis
e M. Berlanga, «Symbiogenesis».
M. McFall-Ngai et al., «Animals in a Bacterial World», pag. 3229.
In seguito a una richiesta fattami da Hadfield e McFall-Ngai, ho dato una mano
nel rivedere l’introduzione e la conclusione al volume redatto da McFall-Ngai et
al., «Animals in a Bacterial World». Hadfield ha iniziato a parlarmi di biologia ecologica e dello sviluppo degli invertebrati marini nei primi anni Settanta quando ci
trovavamo nella stessa comune a Honolulu. Gilbert e io siamo amici e colleghi,
ci scambiamo articoli accademici e idee da quando lui era un dottorando in
Biologia alla Johns Hopkins University e io ero un’assistente nel dipartimento di
Storia della scienza e tutor di Gilbert per la sua tesi di laurea in quella materia.
M. Wertheim, A Field Guide to Hyperbolic Space. Lo spazio iperbolico può
essere definito come un «eccesso di superficie», il titolo della prima sezione
del libro di Wertheim. La mera esistenza di una cosa simile è sembrata patologica ai pensatori euclidei finché le curve del mondeggiare non sono diventate
innegabili anche per i matematici. Queste realtà frastagliate facevano parte
da tempo del repertorio di altre creature, tra cui un’orgogliosa donna di una
famiglia di tessitori di seta nella Spitafields dell’Ottocento, mentre ricamava
all’uncinetto un bel copri-bricco da latte mentre ascoltava Darwin che parlava
di piccioni da gara con suo marito e i suoi figli.
C. Hustak e N. Myers, «Involutionary Momentum», pag. 79, 97, 106.
C. Hustak e N. Myers, «Involutionary Momentum», pag. 77.
Xkcd, Bee Orchid, https://xkcd.com/1259/, consultato nel luglio 2019. Anche se
è sparita ovunque tranne che in una regione, l’ape non-proprio-estinta e solitaria
appartiene al genere Eucera. L’orchidea è la Ophrys apifera. Vedi Bee Orchid.
Sulla rinascita, vedi A. Tsing, «A Threat to Holocene Resurgence Is a Threat
To Livability». Tsing sostiene che l’Olocene fu – in alcuni luoghi è ancora –
quel lungo periodo in cui i refugia, i luoghi di rifugio, non solo esistevano ma
abbondavano, per sostenere un rifacimento del mondo all’insegna di una ricca
diversità biologica e culturale in seguito a un tremendo sconvolgimento. Forse
222


 NOTE


29


30


31
32


33
34


l’atrocità degna di un nome come Antropocene riguarda la distruzione di tempi
e luoghi di rifugio per le persone e le altre creature. Il mio Chthulucene, seppure
oppresso dai suoi problematici filamenti grecizzanti, cattura un’infinità di temporalità e spazialità e diverse entità-in-assemblaggi intra-attive tra loro, comprese
quelle tra i più-che-umani, gli altro-dagli-umani, gli inumani e gli umani come humus. Le creature sinctonie non sono estinte, ma possono morire. Un modo per
vivere e morire bene come creature mortali nello Chthulucene è allearsi e unire
le forze per ricostruire i rifugi, per permettere un recupero e una ricomposizione
parziale e robusta sul piano biologico-culturale-politico-tecnologico, di cui fa
necessariamente parte anche il lutto per le perdite irreversibili.
Inupiaq significa «persona vera o sincera» e si riferisce sia alle persone sia
al linguaggio, che è strettamente correlato ai dialetti inuit canadesi e della Groenlandia e si distingue dallo Yupik dell’Alaska occidentale. Per riferirsi
al popolo collettivamente, si usa il plurale Inupiat. Vedi University of Alaska
Fairbanks, «Alaska Native Language Center».
«Crochet Coral Reef»; «Ako Project»; «Never Alone»; «Black Mesa Water
Coalition»; «Black Mesa Trust» (fondato da attivisti Hopi); «Black Mesa
Weavers for Life and Land»; «Navajo Sheep Project»; «Diné be’iiná/The Navajo
Lifeway»; «Black Mesa Indigenous Support».
C. Hustak e N. Myers, «Involutionary Momentum», pag. 77.
In «Welcome to a New Planet» Michael Klare cita alcuni dati tratti dal report
del World Wildlife Fund del settembre del 2015, stando al quale 850 milioni di persone dipendono dalle ecologie della barriera corallina per la propria
sicurezza alimentare. Lo stesso report rileva che l’85 percento delle barriere
coralline è ufficialmente classificato come «a rischio» nel cosiddetto triangolo
corallino, che ingloba le acque di Indonesia, Malesia, Filippine, Papua Nuova
Guinea, Isole Salomone e Timor Est, incluso l’arcipelago di Raja Ampat al largo
delle coste della Papua Occidentale, considerato l’epicentro globale della biodiversità marina. Il crollo irreversibile delle barriere coralline, una possibilità che
rischia di diventare reale entro il 2050, potrebbe produrre una miseria umana e
migrazioni di massa senza precedenti, per non parlare della miseria non-umana
e della doppia morte. La giustizia ambientale e quella climatica sono davvero
questioni multispecie. Raja Ampat è anche l’epicentro di un costante e innovativo lavoro di coalizione per la rinascita. Vedi WWF, «Living Blue Planet».
I refugia corallini in mare aperto sono un’ipotesi difficile da testare, ma vedi
Greenwood, Hope from the Deep.
«La foresta che ricresce è un esempio di ciò che chiamo rinascita. I rapporti
interspecie che rendono possibili le foreste si rinnovano nella foresta che ricresce. La rinascita è opera di tanti organismi che, negoziando tra le loro differenze,
modellano degli assemblaggi di abitabilità multispecie in mezzo alla turbolenza. Gli umani non possono sopravvivere senza questo processo» (A. Tsing, A
Threat to Holocene Resurgence Is a Threat To Livability). Non tutta la riforestazione è uguale, e non tutto ciò che cresce su terreni devastati coincide con
la rinascita. La riforestazione con specie native è molto difficile in Madagascar,
perché i terreni delle aree deforestate sono stati gravemente danneggiati. La riforestazione con le specie esotiche, alcune delle quali diventano invasive, viene
praticata con l’eucalipto, il pino, la mimosa, la grevillea robusta e la melaleuca.
Vedi «Deforestation in Madagascar». La «riforestazione» basata sulla piantagione, per esempio con le palme da olio, si è diffusa solo di recente in Madagascar.
223


 CHTHULUCENE


35


36


37


Per un esempio di alleanza tra Navajo, Hopi e coloni, vedi «Sierra Club
Sponsors “Water is Life” Forum with Tribal Partners». Il Sierra Club è stato un
grande alleato degli attivisti Navajo e Hopi della Black Mesa che hanno fatto
chiudere la Mohave Generating Station e la miniera Black Mesa nel 2005. Vedi
Francis, Voices from Dzil’íjiin (Black Mesa). Il Sierra Club è stato fondato nel
tardo Ottocento come istituzione per i coloni bianchi, e ha unito la categoria
di natura a quelle di conservazione, eugenetica e all’esclusione dei nativi dai
propri territori. Gli sforzi attuali del Sierra Club per diventare un alleato decolonizzato delle popolazioni indigene sono rincuoranti.
A. Lustgarten, «End of the Miracle Machine». La serie di Lustgarten in dodici
parti su ProPublica, «Killing the Colorado», è una lettura indispensabile per
capire come alimentare lo Chthulucene nel contesto delle pratiche dell’Antropocene che creano fossili bruciando continuamente altri fossili.
Il sito della Peabody Energy insiste a proporre una storia molto diversa, piena
di piante native ripristinate, distese erbose che sono tornate a essere produttive, certificati di merito per la sicurezza, vantaggi economici per tutti e soddisfazione generale. Nel 2006 «le pratiche ambientali e comunitarie della Peabody
sull’altopiano della Black Mesa sono state riconosciute come un modello globale di sostenibilità agli Energy Globe Awards a Bruxelles, in Belgio» (Peabody
Energy, «Powder River Basin and Southwest»). Vedi anche Peabody Energy,
«Factsheet: Kayenta».
Nei primi anni Novanta Fred Palmer, nel 2015 il lobbista principale della
Peabody a Washington, ha fondato la Greening Earth Society, un’istituzione
che promuoveva l’idea che il cambiamento climatico fosse di beneficio alle
piante e alla salute pubblica. La Peabody Energy si è messa alla testa del boicottaggio contro i tentativi fatti da Obama alla fine del suo secondo mandato
per regolare le emissioni di anidride carbonica provocate dal carbone agendo
di forza contro la EPA, l’Agenzia per la protezione dell’ambiente americana.
Negli anni 2000 la Peabody ha assunto come direttore dell’ufficio ambiente
Craig Idso, co-fondatore ed ex presidente del Center for the Study of Carbon
Dioxide and Global Change, un think tank che si proponeva di attaccare le
scienze del clima dominanti. Greg Boyce, amministratore delegato della
Peabody nel 2015, non mancava di criticare i «modelli computerizzati fallaci» utilizzati come presupposto della «teoria sul clima». Vedi S. Goldenberg,
«The Truth behind Peabody Energy’s Campaign to Rebrand Coal as a Poverty
Cure». Attore principale nello sforzo dell’industria energetica di rifarsi l’immagine e proporre l’elettricità derivata dal carbone come la soluzione per la povertà
nel mondo, la Peabody è una delle forze principali dietro la Advanced Energy
for Life. «Advanced Energy for Life» ha un sito pro-combustibili fossili molto
accattivante in cui sostiene che non diminuire gli investimenti nel carbone, e al
contempo elaborare tecnologie sempre più intricate e costose, sia la soluzione
per il benessere globale. La Peabody Energy è l’unico partner non cinese a far
parte dello Shenhua Coal Group. Vedi Peabody Energy, «Peabody in China».
Allo stesso tempo la Peabody sta affrontando delle gravose perdite economiche mentre l’industria del carbone globale diventa sempre meno sostenibile a
causa della competizione con l’abbondanza di gas naturali ottenuti dalla fratturazione. Il movimento globale contro l’estrazione di combustibili fossili, che
sta crescendo e comprende tra gli altri anche il People’s Climate Movement e
l’Indigenous Environmental Movement, può avere un effetto profondo. «Leave
224


 NOTE


38
39


40
41


42
43


44


45


46
47
48
49
50
51
52
53
54


55
56


it in the ground», http://leave-it-in-the-ground.org/, consultato nel luglio 2019.
La Peabody Energy ha dichiarato bancarotta nel 2016.
Per delle immagini della Navajo Generating Station e altro ancora, vedi M.
Friberg, «Picturing the Drought». Per il sito di estrazione Black Mesa, vedi le
foto di Minkler in «Paatuaqatsi/Water is life».
Per le controversie Navajo-Hopi-Peabody sulla Black Mesa, vedi J. Nies, «The
Black Mesa Syndrome: Indian Lands, Black Gold». Grazie a questa fonte
ho scoperto la parcella di 2,7 milioni di dollari corrisposta a Boyden. Vedi J.
Nies, Unreal City; Ali, Mining, the Environment, and Indigenous Development
Conflicts, pag. 77-85. Per delle voci Navajo, vedi M.D. Bennally, Bitter Water.
Vedi il documentario di M. Floria e V. Mudd vincitore dell’Oscar nel 1986, Broken
Rainbow, sullo scandalo dell’estrazione di carbone e la deportazione dei Navajo
fuori dalla Black Mesa iniziata nel 1864 per favorire la speculazione mineraria.
Sono in debito con tante fonti attiviste per la mia sinossi sulle vicende di
Black Mesa: D. Lacerenza, «An Historical Overview of the Navajo Relocation»;
«Short History of Big Mountain-Black Mesa»; E. Begaye «The Black Mesa
Controversy»; C. Rowe, «Coal Minining on Navajo Nation in Arizona Takes
Heavy Toll»; Black Mesa Water Coalition, «Our Work».
M. Wertheim, A Field Guide to Hyperbolic Space, pag. 35.
C. Wertheim e M. Wertheim, Crochet Coral Reef, p.17. È un libro di oltre duecento pagine che contiene foto magnifiche e saggi molto arguti, oltre ai nomi
di chiunque abbia prestato il proprio uncinetto a questa pratica ecosistemica
tra arte e scienza.
Serie televisiva neozelandese andata in onda dal 1995 al 2001. «Dreamworker»
è un episodio della prima serie trasmesso nel settembre del 1995. Mi immagino Christine e Margaret incollate allo schermo, pronte a escogitare il loro
di sogno (dream in inglese sta per sogno, riferimento al titolo dell’episodio,
N.d.T.) «Gabrielle viene rapita per diventare la moglie di Morfeo, il dio dei sogni,
così Xena deve superare il Dreamscape Passage per salvare la sua amica».
Vedi Xena la Principessa Guerriera, «Dreamworker».
Sulle barriere coralline fatte all’uncinetto come forme di vita sperimentali, in
qualche modo simili ai mondi di vita artificiale ma con ecologie sociali narrative, materiali, politiche umane e non-umane molto diverse. Vedi S. Roosth,
«Evolutionary Yarns in Seahorse Valley».
C. Wertheim e M. Wertheim, Crochet Coral Reef, pag. 21.
Vedi E. Hayward, «The Crochet Coral Reef Project».
C. Wertheim e M. Wertheim, Crochet Coral Reef, pag. 23.
C. Wertheim e M. Wertheim, Crochet Coral Reef, pag. 17.
C. Wertheim e M. Wertheim, Crochet Coral Reef, pag. 202.
Margaret Wertheim, «The Beautiful Math of Coral».
Christine Wertheim, «CalArts Faculty Staff Directory».
J. Metcalf, «Intimacy Without Proximity».
Vedi il sito dell’Australian Earth Laws Alliance. Questa foto senza crediti compare sulla pagina http://www.earthlaws.org.au/wp-content/uploads/2014/09/
turtle-and-reef.jpg, così come in tanti altri posti su internet. URL consultato nel
luglio 2019. La materialità geo-eco-tecnologica delle culture visive è importante per lasciare spazio a determinate creature.
National Oceanic and Atmospheric Administration, «Green Turtles».
Vedi «Ako Project: The Books», scritti da Alison Jolly, illustrazioni di Deborah
225


 CHTHULUCENE


57


58


Ross e testo in malgascio di Hantanirina Rasamimanana, 2005, pag. 12. La
Lemur Conservation Foundation pubblica questi libri negli Stati Uniti e in
Canada. In Madagascar i libri vengono pubblicati dall’UNICEF (quindicimila
copie di ogni volume e seimila copie di ogni poster). Fuori dal Madagascar,
sono disponibili libri monolingua in inglese e cinese, ma sono previste ulteriori
traduzioni. Ogni libro include una specie diversa di lemuri in un habitat diverso,
tra cui gli aye-aye, i lemuri con la coda ad anello, i sifaka, gli indri, i lemuri dal
ventre rosso e i lemuri-topo.
Vedi A. Jolly, Thank you, Madagascar, un racconto divertente, astuto, bizzarro,
consapevole, a volte tragico e scritto benissimo sugli snodi principali nella storia dei progetti di conservazione della specie tra Occidente e Madagascar nei
primi anni Duemila, a cui ha partecipato anche Jolly. Sono grata a Margaretta
Jolly, sua figlia, per avermi fatto consultare la corrispondenza e i documenti
relativi all’Ako Project.
Patricia Wright, un’amica e collega di Alison, merita di essere citata anche per
le sue straordinarie conoscenze e il suo lavoro; Wright ha un ruolo importante
in Thank you, Madagascar. Senza di lei, il Ranomafana National Park, con i
suoi progetti per gli scienziati malgasci e stranieri, la fauna selvatica e la popolazione locale, non esisterebbe. Vedi il «Centre ValBio: Ranomafana National
Park», «Patricia Wright»; P. Wright e B.A. Andriamihaja, «Making a Rain Forest
National Park Work in Madagascar». Nulla di tutto questo mi impedisce di notare – così come non lo ha impedito a Jolly o a Right – che per tante persone
che vivono attorno al parco il loro territorio, che ospita anche le tombe dei propri antenati, è stato requisito illegittimamente per costituire il parco e stabilire
i suoi confini attraverso pratiche scientifiche e statali coloniali e ricorrenti. Allo
stesso modo, nulla impedisce agli interlocutori consapevoli in questa regione
di notare che alcuni alberi e alcune creature sarebbero scomparsi da un pezzo
se non fosse stato per il parco: non esiste un modo innocente o semplice per
restare a contatto con tutte le sfaccettature del problema, ma è proprio ciò che
dobbiamo fare. Vedi A. Jolly, Thank you, Madagascar, pag. 214-28.
Gli agricoltori che praticano la shifting cultivation (o agricoltura itinerante)
come i malgasci, i quali svuotano piccoli appezzamenti collinari e usano anche
delle risaie irrigate per il riso, vengono di solito accusati di distruggere i terreni
e la loro produttività, ma la verità è che spesso è stato il contrario. Il tema è
controverso, ma vedi Survival International, «Shifting Cultivation» e M.F. Cairns,
Shifting cultivation and Environmental Change. C. Kull in Isle of Fire è il critico
più feroce della storia della conservazione attraverso la repressione del fuoco
in Madagascar. Kull Propone di creare gruppi nella comunità che gestiscano
il fuoco invece di criminalizzare ossessivamente e inutilmente i roghi. La rigenerazione a partire dagli appezzamenti coltivati in questo modo e poi lasciati
a maggese è stata a lungo fondamentale per la diversità e l’abbondanza delle
specie forestali nella maggior parte delle aree tropicali, a meno che i periodi a
maggese non fossero troppo brevi e la pressione per seminare nuove colture
non fosse troppo pesante. I regimi di proprietà privata e i loro apparati statali
hanno un po’ di problemi con questi agricoltori (e con tutti gli allevatori cosiddetti nomadi). Blandamente, lo Stato vuole che le persone si rassegnino a dei
confini di proprietà precisamente stabiliti.
In solidarietà con altri popoli rurali/nomadi schiacciati da governi nazionali accentratori e sfruttatori di risorse, il 13 luglio del 2015 la Black Mesa Water Coalition
226


 NOTE


(BMWC) ha postato sulla sua pagina Facebook un articolo del New York Times
sugli attuali sforzi del governo cinese di stabilizzare, persino con la forza se necessario, i «nomadi» delle regioni tribali occidentali. Il legame tra questa intensificazione degli sforzi per rendere sedentarie le comunità e l’intensificazione dell’estrazione mineraria di carbone o di altre forme di energia è abbastanza stretto sia
nella Cina occidentale, così come lo è stato nei territori Navajo e Hopi a partire
dalla metà dell’Ottocento. Vedi A. Jacobs, «China Fences in Its Nomads». Il post
della BMWC diceva: «Questa storia sembra di averla già sentita, vero? È ciò
che il BIA ha fatto al popolo Diné e che continua a succedere oggi nelle NPL ed
HPL». NPL sta per Navajo Partition Lands; HPL per Hopi Partition Lands. https://
www.facebook.com/blackmesawc?fref=ts. Consultato nel luglio 2019. Vedi l’ultimo paragrafo di questo capitolo, «Intrecci Navajo».
Uno studio recente svolto in Madagascar ha cercato di stabilire se e quanto siano diminuiti i periodi a maggese nella coltivazione del tavy in un corridoio della
foresta pluviale del Madagascar orientale. Lo studio sostiene di aver usato dei
metodi per assicurarsi di riportare il parere e i sistemi di conoscenza sia degli
esperti di agricoltura sia dei contadini locali, riconoscendo a entrambi la stessa
importanza. Vedi le conclusioni in E. Styger et al., «Influence of Slash-andBurn Farming Practices on Fallow Succession and Land Degradation in the
Rainforest Region of Madagascar», pag. 257: «Nel corso degli ultimi trent’anni,
i periodi di coltivazione a maggese sono passati dagli 8-15 anni ai 3-5 anni.
Dunque la vegetazione a riposo cambia nel giro di 5-7 cicli di maggese/coltura dopo la deforestazione, passando dall’albero (Trema orientalis) all’arbusto (Psiadia altissima, Rubus moluccanus, Lantana camara) alle graminacee
(l’Imperata cylindrica e le felci) all’aristida, quando il terreno smette di produrre
colture. Questa sequenza è 5-12 volte più veloce di quanto avveniva in precedenza. L’uso ricorrente del fuoco sta rimpiazzando le specie native con specie
aggressive ed esotiche e privilegia quelle erbacee rispetto a quelle legnose,
creando paesaggi privi di alberi e dallo scarso valore produttivo o ecologico».
Lo studio evidenzia che la popolazione locale, i Betsimisaraka, hanno molta
consapevolezza e molte conoscenze sul maggese e la rigenerazione del terreno, ma sono costretti da molteplici forze a concorrere a un processo accelerato di degradazione del territorio. Pressioni ecologiche, etniche, di gerarchia
sociale, della popolazione, regionali, nazionali, internazionali ed economiche si
intrecciano per soffocare la biodiversità e le diverse forme di sostentamento
dei popoli e delle creature locali.
Tradizionalmente, i coltivatori che alternavano periodi di coltivazione al maggese non volevano mettere su una famiglia troppo numerosa e utilizzavano tanti
metodi diversi per limitare le nascite. Il motivo per cui la popolazione si è moltiplicata a dismisura e i terreni hanno iniziato a subire questa pressione a partire
da metà Novecento nelle aree delle risaie e delle foreste del Madagascar non
è così ovvio e semplice, ma la responsabilità dipende molto dalla proprietà
privata, dallo Stato-nazione e dall’apparato coloniale, anche se non del tutto.
L’enorme numero di esseri umani presenti sul pianeta oggi non può essere
affrontato dando la colpa alle azioni (o all’utero) di qualcun altro. È difficile
fare una stima della popolazione del Madagascar, dato che non si fa un censimento dal 1993; il primo fu fatto nel 1975. Il «metodo» utilizzato per formulare
le affermazioni che seguono è l’inferenza: «Stando a una revisione del 2010
del World Population Prospect, la popolazione totale era di 20.714.000 nel
227


 CHTHULUCENE


59


60


61


62


63
64


2010, rispetto ai 4.084.000 del 1950. […] Le stime dell’ONU prevedono che
gli abitanti saranno circa 50 milioni nel 2050. I tassi di nascita sono precipitati
sia nelle aree rurali che in quelle urbane, anche se in queste ultime in misura
maggiore. Il 70 percento della popolazione è composto da contadini dipendenti da un’agricoltura di sussistenza» (Organizzazione Nazioni Unite, «World
Population Prospects»).
Deborah Ross è un’illustratrice di libri che collabora con riviste importanti e lavora
negli zoo e nei giardini botanici. Ha tenuto dei workshop sull’acquarello per i Walt
Disney Studios, la DreamWorks, la Pixar e la Cal Arts. Per l’Ako Project sono stati
importanti i suoi workshop di arte rurale dedicati agli abitanti dei villaggi di Kirindy
e Tampolo in Madagascar. Vedi D. Ross, «Deborah Ross Arts». L’autrice dei poster dell’Ako Project è Janet Mary Robinson, diplomata in Illustrazione scientifica e
in Ecologia e ambiente. Ringrazio Margaretta Jolly per le informazioni sulle origini
del progetto contenute in una sua email del 28 giugno 2015.
A. Jolly, «Alison Jolly and Hantanirina Rasamimanana», pag. 45. Sulla storia del
suo primo incontro e della sua successiva collaborazione con Rasamimanana,
vedi A. Jolly, Lords and Lemurs. Per un assaggio del pensiero scientifico condiviso da Rasamimanana e Jolly, vedi A. Jolly et al., «Territory as Bet-Hedging».
Senza mollare mai la presa, Jolly si lamentava che neanche il fatto che
Rasamimanana promuovesse l’insegnamento e la ricerca legati agli Ako Books
avesse portato a vincere la reticenza di tanti docenti intimoriti da quel materiale
così poco ortodosso. A. Jolly, Thank You, Madagascar, p.51. In «Conservation
Education in Madagascar», F. Dolins et al. sostengono che «anche se gli sforzi
governativi sono e continueranno a essere importanti, il Ministero dell’Istruzione deve assolutamente inserire l’educazione alla biodiversità nei curriculum
scolastici a qualsiasi livello di insegnamento, dalle elementari all’università».
Fifth International Prosimian Congress, vedi il sito della Durrell Wildlife
Conservation, «World Primate Experts Focus on Madagascar». Per un elenco di altre pubblicazioni sull’argomento, vedi ValBio, «ICTE-Centre ValBio
Publications».
A. Jolly, Thank You, Madagascar, p. 362.
La citazione è il sottotitolo in inglese di una schermata di Never Alone che
mostra Nuna, la volpe artica e uno spirito guida. Per degli estratti dell’intervista
a Amy Fredeen e il Cook Inlet Tribal Council e a Sean Vesce della E-Line Media
su NPR, vedi G. Demby, «Updating Centuries-Old Folktales with Puzzles and
Power-Ups». Un estratto dall’intervista recita: «L’ultima persona vivente a raccontare questa storia è stato un grande narratore di nome Robert Cleveland.
Amy e la sua squadra hanno fatto un ottimo lavoro, e hanno rintracciato la
parente più stretta di Robert ancora in vita, una donna di nome Minnie Gray
che credo abbia ottant’anni. Hanno scoperto che Minnie viveva a pochi isolati
dalla sede centrale del Cook Inlet Tribal Council. L’abbiamo invitata e abbiamo
chiacchierato un po’ con lei. L’abbiamo presentata al resto della squadra e le
abbiamo spiegato cosa volevamo fare. Siamo rimasti felicissimi quando non
solo ci ha incoraggiato a usare la storia di suo padre come ispirazione, ma
anche a adattarla e farla evolvere nel contesto del gioco. Una delle cose che ci
ha insegnato è che raccontare storie non è un atto prestabilito». Nell’intervista
il processo di creazione del gioco è descritto nel dettaglio. «In un impulso
creativo, abbiamo deciso di mantenere l’unica parte audio [parlata] del gioco
in Inupiaq, con sottotitoli in dieci lingue. Ciò che volevamo fare era ricreare
228


 NOTE


65


66


67


l’esperienza di sentirsi raccontare una storia da un anziano della propria comunità in lingua nativa. È difficile spiegare la sensazione, ma volevamo cercare
di ricrearla per i giocatori in modo che capissero quanto sarebbe stato potente ascoltare quelle storie all’epoca». In un’intervista, Amy Freeden cita Daniel
Starkey, recensore di videogiochi nativo americano per Eurogamer.net, che
scrive: «Never Alone (Kisima Ingitchuna in Inupiaq) è diverso. Il semplice fatto
che esista è una sfida per me. Anziché suscitare autocommiserazione, sfida in
maniera assoluta tutto ciò che sono diventato, non solo invitandomi a migliorare, ma mostrandomi anche come farlo», D. Starkey, «Never Alone Review».
Circa quaranta membri della comunità Inupiat hanno sostenuto il progetto in
diversi modi durante la sua gestazione, e molti altri lo hanno fatto nei momenti
fondamentali. Assicurarsi che il gioco fosse ancorato alle circostanze ambientali degli Inupiat, alle loro esperienze e idee, era una delle preoccupazioni dei
collaboratori indigeni, compresi i bambini che hanno dato una mano giocando
con le prime versioni. L’intervista di NPR sostiene che i bambini fossero molto
presi dalla scelta di quale animale dovesse essere il compagno d’avventura
della bambina Nuna: una volpe? Un gufo? Un lupo?
Never Alone racconta la storia di una tempesta infinita che minaccia le persone. I popoli artici contemporanei hanno un repertorio molto sviluppato sulle alterazioni del clima e i cambiamenti nei loro ambienti d’origine, ma il linguaggio rilevante non è quello dell’Antropocene. Vedi la scheda del film Inuit
Knowledge and Climate Change sul sito web di ISUMA TV, che recita: «Il regista di Nunavut Zacharias Kunuk (Atanarjuat The Fast Runner) e il ricercatore e
filmaker Dott. Ian Mauro (Seeds of Change) si sono uniti alle comunità Inuit per
documentare le loro conoscenze e la loro esperienza sul riscaldamento globale. Questo nuovo documentario, il primo film sul tema in lingua Inuktitut, porta
lo spettatore “sul territorio” con gli anziani e i cacciatori per esplorare l’impatto
sociale ed ecologico del riscaldamento dell’Artico. È un film indimenticabile
che ci aiuta ad apprezzare la cultura e l’ esperienza degli Inuit sul cambiamento
climatico, e i loro modi di adattarsi».
Vedi C. Callison, How Climate Change Comes to Matter, per esplorare i linguaggi con cui un gruppo di Inuit dell’Alaska parla di cambiamento climatico.
Oltre ai videogiochi, ci sono molti formati situati in storie e politiche complesse
da prendere in considerazione pensando alle culture digitali indigene. Ci sono
anche videogiochi progettati con materiale culturale indigeno, ma non con le modalità di Never Alone. Vedi F. Ginsberg, «Rethinking the Digital Age»; Ginsberg,
Abu-Lughod e Larkin, Media Worlds; R. Lewis, Navajo Taking Picture.
Il concetto di «Sila» viene spiegato in un «Approfondimento culturale» (in originale «Cultural Insight», N.d.T.), un livello che deve essere conquistato dai giocatori
di Never Alone. Muoio sempre prima di arrivare a quel punto del gioco, ma si
può imbrogliare grazie a YouTube. Vedi «Never Alone Cultural Insights – Sila
has a Soul», in cui Fannie Kuutuuq e altri parlano di Sila. Il termine pan-Inuit Sila
significa qualcosa come «il clima» per gli anglofoni, ma solo se il clima si riferisce
al cielo o all’aria, al respiro-anima, l’elemento che abbraccia il mondo, infonde la
vita negli esseri, e avvolge l’ambiente dalla Terra alla luna con i suoi cambiamenti
e i suoi poteri dinamici. Vedi Merker, «Breath Soul and Wind Owner». Il concetto
di cambiamento climatico non comprende il concetto di Sila, e viceversa, ma
queste idee/oggetti di lavoro si sono incontrati nei loro percorsi. Ciò comporta
delle conseguenze in termini di agentività, temporalità e responso-abilità. È im229


 CHTHULUCENE


68


69
70
71


72
73


74
75


portante capire quali pensieri pensano altri pensieri, quali storie raccontano altre
storie, quali conoscenze conoscono altre conoscenze.
Sono d’accordo con William Elliott quando invita alla cautela e sostengo il suo
impegno verso le storie e i pensatori nativi, compresi i nuovi approcci verso
gli animismi localizzati. Elliott è stato così generoso da condividere due manoscritti con me: W. Elliott, «Ravens’ World: Environmental Elegy and Beyond in a
Changing North» e W. Elliott, «Never Alone: Alaska Native Storytelling, Digital
Media and Premodern Posthumanisms». In un’intervista su NPR, parlando della
collaborazione con E-Line Media, Amy Freeden del Cook Inlet Tribal Council
ha osservato: «So che sembra una dichiarazione forte, ma quando abbiamo
detto che stavamo creando la prima compagnia di videogiochi indigena ci stavamo ponendo un obiettivo molto alto. E volevamo impossessarci di questo
spazio legato al racconto delle storie tradizionali attraverso i videogiochi» (D.
Demby, «Updating Centuries-Old Folktales»). Freeden è molto chiara su questo punto: condividere storie indigene fuori dalla solita conversazione definita
dall’appropriazione coloniale dipende dal possedere le storie che si raccontano e dall’apparato narrativo.
Citazione tratta dal sito di Never Alone (Kisima Ingitchuna).
Testo del 1985, in parte romanzo e in parte etnografia sui Kesh, un popolo
pacifico e tollerante in un futuro post-apocalittico talmente remoto che dell’apocalisse non conserva alcun ricordo. [N.d.T.]
D. Takahashi, «After Never Alone, E-Line Media and Alaska Native Group See
Big Opportunity in “World Games”». Takahashi insiste: «[Il gioco] ha ricevuto più di settecento recensioni in una vasta gamma di pubblicazioni (tra cui
GamesBeat) e se ne è parlato in tutto il mondo. È finito in più di una lista dei
migliori giochi del 2014. Le visualizzazioni dei video di giocatori su YouTube e
Twitch sono state nell’ordine dei milioni». Grazie a Marco Harding per questo
riferimento e per avermi insegnato a giocare.
Eduardo Viveiros de Castro, da una comunicazione personale, 2 ottobre 2014.
Questo è uno dei motivi per cui la «fede» non ha nulla a che fare con le pratiche
delle scienze. Le scienze, comprese la matematica e la fisica, sono pratiche
sensate, in tutto il loro lavorio semiotico materiale. Isabelle Stengers è sempre
stata convincente su questo punto; il suo amore per il piano inclinato di Galileo
dipende dalla consapevolezza che la scienza è sensata. Chiedere se qualcuno
«crede» nell’evoluzione o nel cambiamento climatico è una domanda cristiana,
sia nel suo formato religioso che in quello laico, per la quale ci si aspetta solo
una risposta confessionale. In questi mondi regnano la Scienza e la Religione,
ed è impossibile giocare a Never Alone. S. Harding, «Secular Trouble», il testo che mi fa da guida per capire la storia della fede come categoria, soprattutto nelle culture protestanti colonizzanti. Vedi G. Harvey, The Handbook of
Contemporary Animism.
«Dzit Yíjiin bikáa’gi iiná náánásdláadóó ha’nígo biniiyé da’jitt’ó», traduzione di
Mae Washington. Vedi Black Mesa Weavers for Life and Land, «Black Mesa
Weavers and Wool».
Nel mio linguaggio, la tessitura continua è una pratica semiotico-materiale. La Black
Mesa Water Coalition pubblica su Facebook foto di alcune bellissime coperte dai
motivi contemporanei per metterle in vendita, foto dei tessitori, inclusi i bambini che
stanno imparando, così come foto delle coperte in fase di lavorazione.
La Black Mesa Weavers for Life and Land ha commissionato tre edizioni limita230


 NOTE


76
77


78


te di coperte Black Mesa. Frutto di un lavoro simpoietico, queste coperte sono
state disegnate da pastori e tessitrici Diné, filate con la lana Navajo-Churro,
prodotte in collaborazione con la Black Mesa Weavers for Life and Land, il
San Jose Museum of Quilts and Textiles, il Christensen Fund e la Pendleton
Woolen Mills. Per una foto della coperta della Black Mesa, vedi il San Jose
Museum of Quilts and Textiles, «Black Mesa Blanket».
Colosso del commercio di coperte di lana rivolto al mercato nativo a partire
dal tardo Ottocento, la Pendleton Woolen Mills ha avuto un ruolo cruciale nella
storia delle difficili circostanze della tessitura Navajo. «I più grandi manifatturieri
di coperte hanno usurpato il mercato dei nativi americani e si sono accaparrati
una grossa parte del mercato anglosassone» (M’Closkey, Swept under the
Rug, pag. 87). Oggi, le coperte del Pendleton’s American Indian College Fund
garantiscono delle borse di studio agli studenti indigeni, e le famiglie Navajo
spesso apprezzano le proprie coperte Pendleton quanto la tessitura Navajo.
«Pensatore/fabbricante» è un modo per designare coloro che sono impegnati
nelle inestricabili pratiche di pensiero/azione chiamate arte. L’ho appreso da N.
Loveless, «Acts of Pedagogy».
R. Willink e P. Zolbrod, Weaving a World, pag. 8. Questo volume si basa su
approfondite conversazioni sulla tessitura Navajo tenutesi negli anni Novanta
con più di sessanta anziani provenienti dall’area orientale della Navajo Nation
dentro e attorno a Crownpoint, in New Mexico. L’istituzione dell’asta dei tappeti
Crownpoint Navajo Rug Auction nel 1968 e la fondazione della Crownpoint
Rug Weavers Association, composta da tessitrici Navajo di tutto il Sudovest,
segnano delle congiunzioni critiche nel rafforzamento del benessere delle tessitrici e nella loro capacità di controllare i mercati, i design e le storie.
Compratori da tutto il mondo acquistano direttamente dalle tessitrici, che bandiscono l’asta. Vedi «Crownpoint Navajo Rug Auction» e P. Iverson, Diné, pag.
268. In ogni caso, gran parte dei tessitori prendono troppo poco per il proprio
lavoro, molto meno di quel che serve per fare una coperta. La Crownpoint
Auction ha avuto degli enormi problemi finanziari nel 2014 e si è riorganizzata
come Crownpoint Rug Auction.
Nel 1996, Willink e Zolbrod stavano già lavorando insieme da più di venticinque anni. Membro di facoltà all’Università del New Mexico, Roseann Willink fa
parte del Mexican Clan ed è nata nel Towering House Clan [si tratta di clan
all’interno del sistema Navajo, N.d.T.].
Sostenendo che la poetica e le storie Navajo siano intimamente comprese
nell’andamento della vita quotidiana, tenendo insieme le relazioni tra le persone
della comunità e con il cosmo, Paul Zolbrod ha pubblicato Diné bahané: The
Navajo Creation Story (University of New Mexico Press 1987), la versione più
completa mai pubblicata inglese. Vedi J. Denetdale, Reclaiming Diné History,
University of Arizona Press 2007, pag. 23-26.
Per le storie delle artigiani Navajo e la loro sopravvivenza economica e culturale
attraverso l’arte della tessitura, vedi il film scritto e girato da Beannie Klain,
Weaving Worlds.
K. M’Closkey, in Swept under the Rug, University of Arizona Southwest Centre
2008, pag. 17-23, pag. 205-52, insiste molto sulla tessitura Navajo come performance cosmologica. M’Closkey basa la sua argomentazione sulla sua ricerca
sulle tessitrici, così come sulla letteratura, soprattutto lo studio di Whiterspoon
e Peterson, Dynamic Symmetry and Holistic Asymmetry, e quello di Willink e
231


 CHTHULUCENE


79


Zolbrod, Weaving a World. Considerando la lunga storia delle tessitrici Navajo
che vendono le proprie coperte a condizioni profondamente inique, così come
i motivi, le fibre e le tinte dettate dai mercatini d’arte e turistici, gran parte degli studiosi e dei museologi hanno trattato la tessitura Navajo come un bene
strumentale o un prodotto artistico, ma non come una performance indigena
cosmologica necessaria per mantenere la hózhó. Tra le altre cose, questo ha
comportato la totale assenza di copyright e protezione del marchio dei motivi
Navajo e la riproduzione di quei motivi a poco prezzo in centri come Oaxaca
e il Pakistan, di cui si possono ben immaginare le condizioni di lavoro. Vedi
M’Closkey e Halberstadt, «The Fleecing of Navajo Weavers».
Sia il numero sia la qualità degli intrecci Navajo sono straordinari, e le tessitrici
contemporanee devono competere in un mercato affollato dalle copie del proprio lavoro riprodotte all’estero, ma anche dalle vecchie coperte Navajo bellissime e autentiche, vendute dal tardo Ottocento fino agli anni Sessanta in base al
loro peso al chilo nelle stazioni di posta, in cambio di beni di necessità. Queste
coperte a volte oggi vengono vendute per centinaia di migliaia di dollari in un
mercato dell’arte che non restituisce nulla di quelle somme alle famiglie delle
tessitrici originali, mentre coperte di qualità simile se non migliore, che utilizzano
disegni sia vecchi sia nuovi, vengono vendute all’asta a singoli compratori o a
compratori all’ingrosso a prezzi migliori che in passato, ma le somme comunque non riescono a dare di che vivere alle tessitrici e alle loro famiglie. Vedi K.
M’Closkey, Swept under the Rug, per un’analisi dettagliata dello sfruttamento
delle tessitrici e della tessitura Navajo. Gran parte delle fonti di M’Closkey provengono dagli archivi dell’Hubbell Trading Post, che è diventato un National
Historic Site nel 1967. Vedi Hubbell Trading Post, «History and Culture».
Nel Capitolo 1, «Il gioco della matassa con le specie compagne», sostengo
che la na’atl’o’ (il gioco della matassa Navajo) sia legato alla creazione delle
storie e delle performance della Donna Ragno e le Gemelle Sacre. Il na’atl’o’
viene detto anche «tessitura continua».
Vedi Begay, «Shi’Sha’Hane (My Story)», pag. 13-27. Per una mostra delle tappezzerie create dalla tessitrice innovativa di quarta generazione D.Y. Begay allo
UC Davis’s Gorman Museum nel 2013, vedi Dave Jones, «Navajo Tapestries
Capture the Soul of Her Land». Vedi anche il sito «Weaving in Beauty» e la
Monument Valley High School, «Ndahoo’aah Relearning/New Learing Navajo
Crafts/Computer Design». Ndahoo’aah è una scuola estiva di design, programmazione al computer, matematica e artigianato tradizionale Navajo che si tiene
ogni anno presso la Monument Valley High School. Il sito dice: «La Ndahoo’aah
insegna alcune delle arti artigianali Navajo che vengono ancora praticate nella
riserva. […] Allo stesso tempo, la Ndahoo’aah insegna il linguaggio di programmazione LOGO, concentrandosi sulla matematica (soprattutto la geometria).
Gli strumenti grafici vengono poi utilizzati per produrre disegni e colorazioni
tradizionali». Per scoprire le storie di alcune tessitrici e altre pensatrici/creatrici,
basta fare clic sulla sezione Stories del sito della Ndahoo’aah. Vedi anche R.
Eglash, «Native American Cybernetics». Imparando con i giovani dell’altopiano
della Black Mesa e del Diné College, e con le tessitrici che hanno aiutato i
visitatori a capire i loro algoritmi, Eglash e i suoi collaboratori collegano il vigore
di questi mondi di conoscenza con quella che lui e i suoi colleghi chiamano
«giustizia generativa». Il punto di questo approccio non è mescolare e rigirare
le pratiche di conoscenza indigene e occidentali, quanto esplorare l’inquieta
232


 NOTE


80


81


possibilità di zone generative di contatto senza negare lunghi percorsi storici
di violenza. Da un’email di Ron Eglash a Donna Haraway il 2 marzo 2016.
«Intrinseca alla bellezza della tessitura dei tappeti c’è una conquista artistica
che riflette la struttura mentale di ogni tessitrice, creando disegni in continuo movimento matematico e di rigenerazione del simbolismo riconosciuto dai
Diné» (V. Clinton, «The Corn Pollen Path of Diné Rug Weaving»). Nel suo libro
in corso d’opera, Attaching, for Climat Change: A Sympoiesis of Media, Katie
King propone il khipu – le cordicelle intrecciate Inca – come modello ma anche
come performance dei sistemi complessi, dei media e del cambiamento terrestre in quanto «nodi trans-disciplinari e trans-contestuali». King scrive: «L’arte
tessile e l’etno-matematica sono necessariamente delle risorse transdisciplinari per il tipo di sapere che viene costantemente ricreato (in mondi khipu) in
una zona di insolita continuità culturale persino dopo la conquista. Le Ande
sono una zona geopolitica politemporale utili per interessarsi all’ecologia/oggetto» [bozza della sinossi del libro, 2015]. Vedi K. King, «In Knots».
Anche le barriere coralline, le foreste del Madagascar, l’artico Inuit e l’altopiano
della Black Mesa Navajo-Hopi sono «zone geopolitiche politemporali utili per
interessarsi all’ecologia/oggetto dopo la conquista» (King, bozza della sinossi
del libro, 2015). In particolare, la tessitura continua, la performance cosmologica, i giochi-mondo e la «scrittura senza parole» in khipu, in Never Alone,
la tessitura Navajo e il Crochet Coral Reef creano delle complesse figure di
filo di pensiero/creazione/azione. Come scrive sempre King nel suo saggio in
fieri, queste sono «reciprocità rese visibili». E.H. Boone e W. Mignolo, Writing
Without Words, Duke University Press 2004. Per le «reciprocità rese visibili»,
vedi F. L. Solomon, The Cord Keepers, Duke University Press 2004, pag. 279.
Ringrazio Katie King per questi riferimenti.
Mentre facevo ricerca sulla «rough sheep» spagnola (la pecora Churro) nel deserto degli Stati Uniti sud-occidentali, mi sono imbattuta in uno dei miei media
project indigeni preferiti, un video Shoshone fatto con figure di plastilina animata,
una tecnica detta claymation. I Gosiute del Nevada orientale e dello Utah occidentale sono Gosiute Shoshone. Come tutti i popoli del Sudovest degli Stati
Uniti, i Gosiute sono coinvolti nelle ecologie, nelle economie e nelle politiche di
estrazione mineraria dell’uranio nucleare, nella guerra, nello smaltimento e lo stoccaggio dei rifiuti. Le loro famiglie e i loro antenati hanno vissuto in questi deserti
per più di mille anni e sia i vivi sia i morti sono indigeni dello Chthulucene perenne, stretto nella morsa del Capitalocene e Antropocene coloniale e imperiale. La
colonna sonora del video claymation Frog Races Coyote/Itsappeh wa’ai Wako è
una sorta di collage audio delle voci di diversi narratori di lingua Shoshone realizzato dal Gosiute/Shoshoni Project dell’Università dello Utah. Le rane con-pensano insieme alle rane; la rana vince la gara di corsa contro il coyote attorno al lago.
L’azione collettiva è in grado di sconfiggere il più furbo degli avversari.
La storia della Rana e del Coyote viene insegnata oggi nello Utah Indian Curriculum
Guide, «The Goshutes». Ascoltare e imparare la lingua Shoshoni nelle scuole pubbliche oggi e su internet aiuta l’America indigena a non sparire e a viaggiare attraverso un dedalo di lingue verso luoghi inaspettati per riaprire le questioni dell’esistere e del progredire, della responsabilità e di un racconto che vive.
Sull’importanza di incoraggiare l’uso della lingua indigena in tutte le sue «vitalità emergenti», tra i giovani che non lo parlano più correntemente, vedi B.C.
Perley, «Zombie Linguistics».
233


 CHTHULUCENE


La terra sacra e madrepatria dei Diné, significa «tra la gente». [N.d.T.]
Vedi J.N. Denetdale, Reclaiming Diné History, pag. 62-86; B. Johnson, Navajo
Stories of the Long Walk Period; Morrison, Paradise. Le leggi che istituirono la
riserva Navajo-Hopi nel Novecento, e provocarono la rimozione forzata di migliaia di Navajo dalla Black Mesa/Big Mountain/Dzil ni Staa per lasciare spazio
all’estrazione mineraria industriale, a volte vengono chiamate «il secondo grande Hwéeldi». A partire dal 1977 Pauline Whitesinger, gli alleati del suo clan e
altri anziani Diné hanno avviato un processo di resistenza che va ancora avanti.
«Nel 1980 i militanti tra i Diné di Big Mountain e i loro pochi (ma sempre più
numerosi) alleati non-nativi avviarono strategie per fare rete che arrivarono fin
nello Stato di Washington, nella California del Sud e sulla East Coast. I collettivi di supporto non-nativi iniziarono a portare le loro logiche e i loro corpi nelle
zone ormai ad accesso ristretto. La comunità indigena e i non-nativi condividevano il bisogno di documentare le palesi violazioni dei diritti umani avvenute
in quei luoghi, di mettere fine all’occupazione forzata finalizzata all’estrazione
di combustibile fossile, di interrompere la dissacrazione delle religioni umane
e far sapere al mondo che gli Stati Uniti stavano commettendo un genocidio.»
(NaBahe [Bahe], Keediniihii [Katenay], «The Big Mountain Dineh Resistance»).
I tentativi di trasferire la pastorizia Navajo e gli animali si sono intensificati di
nuovo nel 2014, con grossi sforzi da parte del Bureau of Indian Affairs e della
polizia tribale per smantellare il legame tra i Diné e gli alleati non-nativi. Vedi
il sito del Black Mesa Indigenous Support. Il Black Mesa Indigenous Support
allestisce dei campi primaverili di addestramento per gli attivisti. La definizione
di «trauma originario» la devo a Kami Chilsom.
Per una ricca argomentazione su come i Nativi Americani generino parentele tra
di loro e con le piante e gli animali – processi smantellati da rapporti obbligati di
mercato e dai sistemi di parentela cristiani – vedi Kim TallBear, «Failed Settler
Kinship, Truth and Reconciliation, and Science». TallBear ha preso spunto dalla
storia dei Dakota per il suo post sul blog. TallBear è una leader nel pensiero sul
«fare l’amore e creare rapporti al di là delle sessualità dei coloni».
Il mio resoconto sul tentato sterminio della pecora Navajo-Churro negli anni
Trenta si basa su diverse fonti, ma soprattutto su un libro molto accurato di
Martha L. Weisiger, Dreaming of Sheep in Navajo Country. Vedi M. Weisiger,
«Gendered Injustice»; il sito del Navajo Sheep Project; R. White, The Roots
of Dependency; R. Roessel e B. Johnson, Navajo Livestock Reduction e R.
McPherson, «Navajo Livestock Reduction in Southeastern Utah, 1933-46». In
A Plague of Sheep, Cambridge University Press 1997, Elinor Melville sostiene
che le pecore spagnole furono colonizzatrici efficacissime e spietate, creature
dell’impero che alterarono per sempre l’ecologia e la società nativa nell’altopiano centrale del Messico, a tutto vantaggio dei conquistatori. Si può dire la stessa cosa delle pecore nel Sudovest degli Stati Uniti. Questo è senz’altro vero,
ma le origini non sono destini chiusi e finiti, e le pecore, gli indigeni e gli alleati
di questi territori hanno forgiato dei modi di vivere e morire insieme multispecie
e duraturi, che aiutano l’Altopiano del Colorado a opporre una resistenza alle
eterne pratiche coloniali.
S. Horoshko, «Rare Breed» e Navajo Sheep Project, «History».
Vedi Black Mesa Weavers for Life and Land, «Diné Navajo Weavers and Wool»
e C.S. Halberstadt. Vedi «Black Mesa Weavers for Life and Land».
Diné be’iína/The Navajo Lifeway, «Diné be’iína/Sheep Is Life».
234


 NOTE




Strawn e Littrel, «Returning Navajo-Churro Sheep for Weaving».
Roy Kady, uno dei tessitori più conosciuti della Navajo Nation, ha dedicato
tutta la vita al benessere della pecora Navajo-Churro. Vedi D. Kiefel, «Heifer
Helps Navajos Bolster Sheep Herd». A Gift from Talking God, è un commovente DVD prodotto nel 2009, con la voce narrante di Jack Loeffler, e con Roy
Kady, Jay Begay, Lyle McNeal, e Gary Paul Nabhan. Vedi anche D. Kraker, «The
Real Sheep» e H. Cannon, «Sacred Sheep Revive Navajo Tradition, for Now».
«Gli studi comportamentali condotti nel nostro laboratorio con i labirinti e la
discriminazione operante hanno mostrato che le pecore hanno una capacità
notevole di riconoscere i volti, simile a quella degli umani. […] Questi esperimenti hanno dimostrato che le pecore sanno distinguere tra pecore e facce
umane, tra diverse razze di pecore e tra i due sessi nella stessa razza», A.Tate
et al., Behavioural and Neurophysiological Evidence for Face Identity and
Face Emotion Processing Animals, pag. 2155.
Peter Hagerty, un allevatore di pecore e cavalli che nel 1985 comprò della lana
dall’Unione Sovietica per sciogliere i nodi della Guerra Fredda, dice: «Una volta
descrivevo Peace Fleece come una ditta tessile internazionale intenta a fare
affari tra nemici storici come palestinesi e israeliani, russi e americani. Oggi
quella descrizione vale ancora, ma negli ultimi tempi ho iniziato a concepirla
come un luogo in cui le persone comuni si incontrano su base quotidiana per
aiutarsi ad andare avanti con la propria giornata». Peace Fleece, «The Story».
Vedi Peace Fleece, «Irene Bennallaey». Su Irene Bennalley, vedi M. Benanav,
«The Sheep Are Like Our Parents».
Black Mesa Water Coalition, «About». Sul finanziamento e gli obiettivi della
BMWC, vedi Paget-Clarke, «An Interview with Wahleah Johns and Lilian Hill».
Johns viene dai Diné di Forest Lake, una comunità stanziata nell’area della
Black Mesa (sito web di W. Johns). Di stanza nella San Francisco Bay Area
nel 2013, Johns era il Solar Project Coordinator della BMWC. Hill viene da
Kykotsmovi, il Tobacco Clan. Vive a Kykotsmovi, è una Certified Permaculture
Designer e Natural Builder (L. Hill, «Hopi Tutskwa Permaculture»). Gli attivisti
della BMWC sono stati molto attivi al COP21 a Parigi nel 2015 nel Peoples
Climate Justice Summit/Indigenous Rising. L’Executive Director della BMWC
Jihan Gearon ha testimoniato al People’s Tribunal il 23 settembre 2015. Per
l’audio di quella deposizione, vedi J. Gearon, People’s Tribunal.
D. Haraway e A. Tsing, «Tunneling in the Chthulucene». Per pensare con altre
persone del Sudovest vedi K. Basso, Wisdom Sits in Places, University of New
Mexico Press 1996.
BMWX, «Our Work»; Communities United for a Just Transition, «Our Power
Covening». Vedi BMWC, «10th Anniversary Video» narrato dall’Executive
Director Jihan Gearon. Per un video sui co-direttori della BMWC nel 2009,
vedi Johns e Begay, «Speech at Power Shift ’09». Vedi anche BMWC, «Green
Economy Project». Per una potente riflessione risalente al 2015 su come continuare a lavorare insieme al di là del tempo e delle differenze, vedi J. Gearon,
«Strategies for Healing Our Movements». Afroamericana appartenente al clan
Tódich’ií’nii (Bitter Water), Gearon ha preso un Bachelor of Science a Stanford
sui sistemi terrestri, concentrandosi sulla scienza e la tecnologia dell’energia. Vedi Afro-Native Narratives, «Jihan Gearon, Indigenous People’s Rights
Advocate». Per la generazione di Gearon, la necessaria conversazione tra concetti e pratiche emergenti è più possibile, dal punto di vista politico, culturale,
235


 CHTHULUCENE






spirituale e scientifico. Gearon è stata nominata nella lista di Grist magazine
«Grist 50: The 50 People You’ll Be Talking about in 2016» («Le 50 persone di
cui parlerete nel 2016.»), https://grist.org/grist-50/profile/jihan-gearon/, consultato nel luglio 2019.
Giovanna Di Chiro, professoressa di Studi ambientali allo Swarthmore
College, per anni è stata la mia guida nel mettere insieme il movimento femminista, la giustizia ambientale anti-razzista e multietnica, le creature dei mari
e delle acque continentali, le coalizioni urbane anti-tossicità, e la ricerca-azione. A unirci è anche la ricerca sui rapporti simbiotici ed evolutivi. Le figure
di filo che legano le donne – e gli uomini – tramite l’amicizia, il mentoring
e i progetti di ricerca in tutti questi mondi hanno definito uno schema. Vedi
G. Di Chiro, «Cosmopolitics of a Seaweed Sisterhood», «A New Spelling of
Sustainability», «Acting Globally» e «Beyond Ecoliberal “Common Futures”».
Membro di una sorellanza simpoietica «alghesca» che le ha cambiato la vita, nel
1979 Giovanna studiava all’Università della California a Santa Cruz e lavorava
con l’algologa Linda Goff. Giovanna apparteneva a un team che raccoglieva
campioni di alghe stanziata a Oahu, nelle Hawaii, un sito di ricerca di barriera corallina a largo di Coconut Island caratterizzato dal Prochloron didemni,
il simbionte cianobatterico che vive nell’intestino del suo partner, l’ascidia.
L’analisi molecolare e ultrastrutturale ha dimostrato una relazione evolutiva
tra l’alga fotosintetica Prochloron e i cloroplasti eucariotici delle piante verdi. Vedi Giddings, Withers e Staehlin, «Supramolecular Structure of Stacked
and Unstacked Regions of the Photosynthetic Membranes of Procholoron».
Un paio di anni prima, mentre insegnavo Biologia e Storia della scienza all’Università delle Hawaii a Oahu, avevo scritto dei capitoli della mia tesi di dottorato
sulle metafore dell’organismo che modellano gli embrioni nella biologia evolutiva, mentre vivevo su Coconut Island in una comune di cui faceva parte Michael
Hadfield, un importante biologo ecologista e studioso dello sviluppo marino
appartenente alla florida corrente dell’EcoEvoDevo di cui ho parlato nella prima
parte di questo capitolo. Vedi D. Haraway, Crystals, Fabrics, and Fields. Sono
stata la tutor di Giovanna nell’History of Consciousness Department dell’Università della California a Santa Cruz, dove ha ottenuto il dottorato nel 1995. È
proprio un grande gioco della matassa.
I. Stengers, Cosmopolitics I e Cosmopolitics II; I. Stengers, The Cosmopolitical
Proposal.


4. GENERARE PARENTELE: ANTROPOCENE,CAPITALOCENE,
PIANTAGIONOCENE, CHTHULUCENE
1
L’«intra-azione» è uno dei concetti chiave sviluppati da Karen Barad in Meeting
the Universe Halfway. Io continuo a usare anche la parola «inter-azione» in
modo da risultare comprensibile a quei lettori che non hanno familiarità con il
mutamento radicale insito nell’analisi di Barad, e neanche con le mie abitudini
linguistiche promiscue.
2
A. Tsing, «Feral Biologies».
3
J. Moore, Capitalism in the Web of Life.
4
Devo a Scott Gilbert il fatto di aver sottolineato, durante la conversazione Ethnos
e altre conversazioni tenutesi all’Università di Arhus nell’ottobre del 2014, che
l’Antropocene (e il Piantagionocene) devono essere considerati un evento confine come l’estinzione di massa tra Cretaceo e Paleogene, non un’epoca.
236


 NOTE




In una conversazione registrata tenutasi durante Ethnos all’Università di
Arhus nell’ottobre del 2014, i partecipanti generarono collettivamente il nome
Piantagionocene per indicare la trasformazione devastante subita da diversi
tipi di fattorie, pascoli e foreste a conduzione umana in piantagioni circoscritte
ed estrattive basate sul lavoro di schiavi e altre forme di sfruttamento, alienazione e trasferimento della manodopera. Vedi A. Tsing et al., «Anthropologists
Are Talking About the Anthropocene». Vedi il sito di AURA. Gli accademici
hanno capito da tempo che il sistema schiavistico nelle piantagioni è stato il
modello e il motore che ha ispirato il sistema della fabbrica avido di carbone e
basato sulle macchine che viene spesso citato come chiave di volta per l’Antropocene. Alimentati anche nelle circostanze peggiori, gli orti schiavi non solo
garantivano una fonte di cibo essenziale per le persone, ma anche rifugi per la
biodiversità di piante, animali, funghi e terreni. Gli orti schiavi sono un mondo
inesplorato, soprattutto se comparati ai giardini botanici imperiali, in cui transitano e sia propagano un’infinità di creature. Muovere la generatività semiotica
materiale del mondo per accumulare capitali e profitti – il rapido trasferimento
e riformulazione di plasma germinale, genomi, germogli e tutti gli altri nomi e
le forme di organismi divisi e piante, persone e animali sradicati – è una delle operazioni che definiscono Piantagionocene, Capitalocene e Antropocene
presi assieme. Il Piantagionocene continua ad agire con efferata ferocia nell’industria globale della produzione di carne, nell’industria agroalimentare basata
sulle monoculture, e nelle enormi sostituzioni di colture (basta pensare all’olio
di palma che ha sfrattato intere foreste multispecie, che con i loro prodotti
mantengono e sostengono creature umane e non umane nello stesso modo).
Tra i partecipanti a Ethnos c’erano Noboru Ishikawa, Antropologia, Center
for South East Asian Studies, Kyoto University; Anna Tsing, antropologa,
University of California a Santa Cruz; Donna Haraway, Storia della Coscienza,
University of California a Santa Cruz; Scott F. Gilbert, Biologia, Swarthmore;
Nils Bubandt, Dipartimento di Cultura e Società, Aarhus University; Kenneth
Olwig, Architettura dei Paesaggi, Swedish University of Agricultural Sciences.
Gilbert ha adottato il termine Piantagionocene per affrontare delle questioni
cruciali nella seconda edizione di un suo libro molto diffuso: Gilbert ed Epel,
Ecological Developmental Biology.
Stando ad alcune comunicazioni via mail tra Jason Moore e Alf Hornborg nel tardo
2014, Malm ha proposto il termine Capitalocene in un seminario a Lund in Svezia
nel 2009, quando doveva ancora ottenere il suo dottorato di ricerca. Io l’ho usato
la prima volta in una serie di conferenze a partire dal 2012. Moore ha editato
un libro intitolato Anthropocene or Capitalocene, PM Press 2016, che contiene
saggi di Moore, miei e di altri autori. La nostra rete collaborativa si infittisce.
Il suffisso -cene impazza! Rischio la ridondanza perché sono schiava dei significati delle radici -cene/kainos, vale a dire il tempo di un «presente» denso,
fibroso e grumoso, che è antico ma al tempo stesso non lo è.
Divinità Maori legata al mare e alla pesca. [N.d.T.]
Nella mitologia giapponese, Haniyasu-hime nasce dalle feci prodotte dal dio
Itsanami dopo che ha partorito la divinità del fuoco e perso la vita. [N.d.T.]
Divinità venerata dai popoli indigeni sulle Ande. È la dea associata alla terra e
al tempo. [N.d.T.]
Una delle principali divinità africane, i cui poteri sono associati alle forze naturali. [N.d.T.]
237


 CHTHULUCENE






Dea della morte e della guerra nella mitologia celtico-norrena. [N.d.T.]
La grande madre che ha generato tutto il creato secondo gli Inuit. [N.d.T.]
«Os Mil Nomes de Gaia/The Thousand Names of Gaia» è il nome della conferenza internazionale organizzata da Eduardo Viveiros de Castro, Déborah
Danowski e i loro collaboratori a Rio de Janeiro nel settembre del 2014. Vedi
The Thousand Names of Gaia, «Videos» e D. Haraway, «Entrevista».
J. Clifford, Returns, pag. 8, 64, 201, 212.
T. Van Dooren, Flight Ways; V. Despret, «Ceux qui insistent». Diversi saggi
importanti di Despret sono stati tradotti in inglese, vedi Buchanan, Bussolini e
Chrulew, «Philosophical Ethology II: Vinciane Despret».
O.S. Card, Il riscatto di Ender.
Le parentele vanno generate nel rispetto delle diverse kinship storicamente
situate, che non devono essere generalizzate né saccheggiate nell’interesse
di una «umanità» condivisa troppo in fretta, o per formare dei collettivi multispecie così su due piedi. Il kinship, la parentela, include ma allo stesso tempo
esclude, è una sua prerogativa. Le alleanze che andiamo a formare devono
tenerne conto. Tantissimi liberal americani e bianchi hanno messo in scena uno
spettacolo davvero penoso quando, dopo che gli afroamericani hanno deciso
di allearsi e resistere contro la polizia in seguito agli omicidi e agli abusi subiti dai neri attraverso #BlackLivesMatter, hanno insistito che #AllLivesMatter,
(«tutte le vite contano», N.d.T.). Si tratta di un caso davvero istruttivo. Per formare alleanze è necessario riconoscere specificità, priorità e urgenze. Alicia
Garza, che ha creato #BlackLivesMatter con Patrisse Cullors e Opal Tometi
come chiamata alle armi, ha scritto un resoconto molto potente sulla storia
dell’hashtag e sul movimento che ne è nato, tenendo conto di tutti gli sforzi per
delegittimarlo nel nome di una presunta (e falsa) parentela universale anziché
su alleanze responsabili volte a celebrare e umanizzare le vite Nere. Vedi A.
Garza, «A Herstory of the #BlackLivesMatter Movement». Come insiste Garza,
quando i Neri si liberano, tutti si liberano, ma questo richiede un focus sulle
vite Nere, perché la loro degradazione e umiliazione costante è un fondamento della società Americana. A questo si ricollega il fondamentale rapporto tra
BlackLivesMatter e la giustizia ambientale, un tema esplorato in una serie di
post su Grist dall’esperto di giustizia Brentin Mock https://grist.org/author/
brentin-mock/, sito consultato nel luglio 2019. A vari livelli, la generazione di
parentele si collega a questi argomenti.
Un problema simile riguarda la parola «riconciliazione», termine troppo facile
utilizzato per «fare la nazione» e il kin. Generare parentele in maniera miope,
ignorando le politiche coloniali del passato e del presente e le altre politiche
volte a sterminare e/o assimilare l’altro, non può che dar vita a «famiglie» molto
disfunzionali, per usare un eufemismo. Kim Tall Bear ed Erica Lee svolgono
delle ricerche fondamentali in questo ambito, nel contesto di un’esplosione generativa di pensiero, azione e sapere pubblico femminista indigeno. È qui che i
mondi comuni – la cosmopolitica – con cui andare avanti hanno la possibilità di
essere costruiti. Vedi TallBear, «Failed Settler Kinship, Truth and Reconciliation,
and Science», e Lee, «Reconciling in the Apocalypse». Il mio pensiero si è
arricchito grazie alla critica di TallBear alla sessualità colonizzatrice e le sue
riflessioni sulle pratiche – sia ereditate dal passato sia ancora-da-inventare
– per generare parentele, ispirate da mondeggiamenti indigeni situati e attenti alla storia, sperimentali e continui. Ascolta TallBear, «Making Love and
238


 NOTE




Relations Beyond Settler Sexualities». IdleNoMore, come BlackLivesMatter,
sfiora le radici di ogni micorriza «oloente» multicreatura e multipopolo su un
pianeta danneggiato.
M. Strathern, The Gender of the Gift.
Come sympoiesis, symchthonic è un’altra delle ricombinazioni etimologiche di
Haraway, che in questo caso parte dal greco «con, insieme» e da che sta per
«terra». Con questo lemma, Haraway indica una dimensione di coabitazione, coesistenza e sintonia tra le creature ctonie, considerate nel loro insieme. [N.d.T.]
Earthbound (terriens in francese) significa letteralmente «piantati a terra», «diretti verso la terra». Gli Earthbound di Bruno Latour corrispondono a una nuova
«identità» più compatibile con i nostri tempi. Gli Earthbound sono caratterizzati
dalla loro doppia accezione: non solo sono limitati dalla terra che abitano, costretti dalla sua contingenza, ma sono anche diretti verso la terra in un viaggio
di esplorazione, ricco e conoscitivo.
B. Latour, «Facing Gaïa».
K. Robinson, 2312, Fanucci 2014. Questa bellissima storia di fantascienza ha
vinto il Nebula Award come miglior romanzo nel 2013.
Il verso specifico recita: «Un po’ più che della stessa gente, e men che gentile».
[N.d.T.]
M. Strathern, «Shifting Relations». Fare kin, generare parentele è una pratica
sempre più popolare nel pensiero collettivo, e non a caso stanno spuntando
nuove parole per definirla. Vedi L. Skurnick, That Should be a Word, per l’uso di kinnovator, vale a dire una persona che genera legami familiari in modi
non convenzionali, a cui aggiungo kinnovation. Skurnick usa anche la parola
clanarchist (clanarchico). Queste non sono solo parole, sono indici e inneschi
di terremoti nel nostro modo di generare parentele, che non si limita più agli
apparati familiari occidentali, che siano eteronormativi o meno. Credo che i
bambini debbano essere rari, nutriti e preziosi, e le parentele debbano essere
abbondanti, inaspettate, durature e altrettanto preziose.
Gens è un’altra parola – questa volta di origine patriarcale – con cui le femministe stanno facendo un po’ di esperimenti. Le origini e le fini non si determinano a vicenda. Il kin e la gens fanno parte della stessa nidiata nella storia
delle lingue indoeuropee. Per un fiducioso slancio intra-azionale in avanti, vedi
Bear et al., «Gens». La scrittura forse è un po’ troppo asciutta (anche se le voci
negli elenchi ci aiutano) e non ci sono argomentazioni ed esempi abbastanza
attraenti per far sì che questo Manifesto possa sedurre il lettore esigente, ma i
riferimenti all’interno del testo costituiscono un enorme archivio di risorse, frutto soprattutto di etnografie di lungo periodo, intimamente coinvolte e profondamente teorizzate. Vedi soprattutto Anna Tsing, The Mushroom at the End of the
World. La precisione dell’approccio metodologico in «Gens» consiste nel suo
rivolgersi ai potenziali marxisti o teorici che si oppongono al femminismo e dunque non si immischiano con l’eterogeneità dei mondi reali, quotidiani, ma restano all’interno di categorie come i Mercati, l’Economia, e la Finanziarizzazione (o,
aggiungerei, la Riproduzione, la Produzione e la Popolazione, in breve tutte le
categorie ritenute adeguate dallo standard liberale e non femminista dell’economia politica socialista). Continuate così, Honolulu Revolution Books!
Stando alla mia esperienza, quelli che ritengo far parte della «nostra gente» a
Sinistra (o qualsiasi altra parola riusciamo a usare senza arrabbiarci) avvertono
un’eco neoimperialista, neoliberista, misogina e razzista (e chi può fargliene
239


 CHTHULUCENE


una colpa?) nella frase «non fate bambini» all’interno dello slogan «Generate
parentele, non fate bambini». Pensiamo che la parte «generate parentele» sia
più semplice, che abbia un retroterra politico ed etico più robusto. Ma non è
vero! Il «generate parentele» è difficile tanto quanto il «non fate bambini»; tutte
e due richiedono la nostra migliore creatività emotiva, intellettuale, artistica e
politica, sia sul piano individuale sia sul piano collettivo, attraverso le differenze ideologiche, geografiche e di ogni altro tipo. La mia sensazione è che la
«nostra gente» possa essere paragonata ad alcuni negazionisti cristiani che
non credono nel cambiamento climatico: ci sono fedi e coinvolgimenti troppo
radicati per farci pensare e sentire diversamente. Per la «nostra gente» ripercorrere e rivisitare quello che è stato un patrimonio della Destra, monopolizzato
dai professionisti dello sviluppo sotto l’etichetta «controllo della popolazione»,
significa passare al lato oscuro.
Ma il negazionismo non ci aiuterà. So che «popolazione» è una categoria funzionale allo Stato, quel genere di «astrazione» e «discorso» che ricrea la realtà
per tutti, ma non per il bene di tutti. Allo stesso tempo credo che ci siano
prove di ogni tipo, affettivamente ed epistemologicamente paragonabili alle
diverse prove del rapido cambiamento climatico dettato da effetti antropogenici, in grado di mostrare che 7-11 miliardi di persone al mondo avanzeranno
una serie di richieste che non possono essere accolte senza arrecare un danno immenso agli umani e ai non umani sulla Terra. Non si tratta solo di una
questione causale; la giustizia ecologica e ambientale non può permettersi
di considerare una sola variabile nell’affrontare i continui stermini, gli immiserimenti e le estinzioni sulla Terra oggi. Ma incolpare della costante distruzione
intrecciata ai numeri umani al Capitalismo, all’Imperialismo, al Neoliberismo,
alla Modernizzazione o ad altri che non siamo noi non funziona. Per affrontare
questi argomenti è necessario un lavoro oneroso e incessante, ma abbiamo bisogno anche di gioia, capacità di gioco, responso-abilità e coinvolgimento con
un altro inatteso. Sono questioni troppo importanti per il benessere della Terra
per essere delegate o appaltate alla Destra o ai professionisti dello sviluppo
o a chiunque altro per cui tutto deve andare avanti come al solito. Dovremmo
celebrare le parentele impreviste, non nataliste e fuori da ogni categoria.
Dobbiamo trovare il modo di accogliere e celebrare i bassi tassi di natalità
e tutte quelle scelte intime e personali che possano rendere una vita ricca e
generosa senza mettere al mondo altri bambini, anche attraverso la reinvenzione delle parentele, la kinnovation. Questo deve accadere soprattutto ma non
solo nelle regioni, nella nazioni, nelle famiglie e nelle classi sociali benestanti
e ad alto consumo che esportano miseria altrove. Dobbiamo incoraggiare le
politiche che prendono di petto le questioni demografiche che ci fanno paura
facendo proliferare parentele che non dipendono dalla nascita, tra cui l’immigrazione non-razzista, le politiche di sostegno ambientale e sociale sia per i
nuovi arrivati che per i «nativi» (garantendo istruzione, alloggio, salute, creatività
e libertà sessuale, possibilità di fare agricoltura, pedagogie per allevare creature altro-dagli-umani, tecnologie e innovazioni sociali per far sì che le persone
anziane siano in salute e produttive, etc.).
Il «“diritto” inalienabile della persona (che parola strana da usare quando si parla
di una questione corporea così cosciente!) di far nascere o non far nascere
un bambino non è un vero argomento per me. La coercizione è sbagliatissima
su ogni piano, da qualunque parte la si guardi, e tende a ripercuotersi come
240


 NOTE


un boomerang, anche nei casi in cui si riescano a tollerare leggi o abitudini
coercitive (io non ci riesco). Ma se il nuovo standard fosse qualcosa di diverso,
se l’aspettativa culturale fosse che ogni neonato abbia almeno tre genitori a
vita (che non sono necessariamente amanti e che non partoriranno più altri
bambini dopo il primo, anche se dovessero vivere in case con più generazioni
e bambini al loro interno)? E se farsi adottare da persone anziane e adottarle
diventasse una pratica comune? E se le nazioni preoccupate da bassi tassi di
natalità (Danimarca, Germania, Giappone, Russia, Singapore, Taiwan e l’America bianca) riconoscessero che la paura degli immigrati è un problema gigantesco e che le fantasie di purezza razziale non fanno altro che determinare una
pro-natalità incontrollata? E se le persone di tutto il mondo si impegnassero a
cercare nuovi modi di generare parentele non basati sulle nascite con individui e
collettivi in mondi indigeni, queer e decoloniali anziché con europei, euro-americani, cinesi e indiani ricchi e benestanti che pensano solo a dilapidare risorse?
Sul fatto che le fantasie di purezza razziale e il rifiuto di riconoscere gli immigrati
come cittadini a pieno titolo stiano determinando le politiche attuali nel mondo
«progressista» e «sviluppato», vedi D. Hakim, «Sex Education in Europe Turns
to Urging More Births». In risposta a questo pezzo, l’autore di articoli scientifici
Rusten Hogness ha postato sulla sua pagina Facebook il 9 aprile del 2015 il
seguente testo: «Cosa c’è che non va nella nostra immaginazione e nella nostra capacità di proteggerci e tutelarci l’un l’altro (umani e non umani) se non
riusciamo a trovare dei modi per rispondere al cambiamento della distribuzione della popolazione per età senza mettere al mondo altri bambini? Dobbiamo
trovare dei modi per celebrare e accogliere i giovani che decidono di non avere
figli, ed evitare di aggiungere la retorica nazionalista alle opprimenti pressioni
pro-famiglia e pro-nascita che già gravano su di loro».
Il pronatalismo in tutte le sue manifestazioni dovrebbe essere messo in discussione da quasi tutti. Questo «quasi» resta come promemoria delle conseguenze del genocidio e del trasferimento forzato di vari popoli, uno scandalo storico
e contemporaneo. Il «quasi» serve anche a ricordarci dell’abuso della sterilizzazione delle donne, di tutti i metodi contraccettivi inadeguati e inutilizzabili, della
riduzione di uomini e donne a cifre nelle vecchie e nuove politiche di controllo
della popolazione, e tutte le altre pratiche misogine, patriarcali, razziste e su
base etnica incarnate nell’atteggiamento secondo il quale tutto deve andare
avanti come al solito, lo status quo deve essere preservato. Per esempio, vedi
Wilson, «The New Global Population Control Policies».
Per un’analisi critica indispensabile della storia intellettuale globale e della geopolitica sul controllo della popolazione, vedi A. Bashford, Global Population,
Columbia University Press 2014. Per uno studio critico che si concentra sulla
vita sociale oppressiva causata dai dati demografici in Guatemala, vedi Nelson,
Who Counts?, Duke University Press 2015. Questi studi dimostrano che continuare a enfatizzare il fardello dell’aumento della popolazione, soprattutto in
forma di astrazione demografica globale, può essere molto pericoloso. Grazie
a Michelle Murphy per avermi fornito questi riferimenti e per la resistenza che
ha opposto alle mie argomentazioni, a prescindere dalle sue intenzioni. Credo
ancora che i miei argomenti siano necessari. Vedi M. Murphy, «Thinking against
Population and with Distributed Futures». Metterci in gioco a vicenda, in conflitto
e in collaborazione, è una parte fondamentale di questo processo di riflessione.


241


 CHTHULUCENE


5. LE STORIE DI CAMILLE
1
Zoutini, Strivay e Terranova. «Les enfants du compost, les enfants des monarques». Ispirato dalla mischia ribelle dei Bambini del Compost, Terranova ha
realizzato un film ritratto, Donna Haraway: Story Telling for Earthly Survival.
2
«Anthropocene: Arts of Living on a Damaged Planet», Santa Cruz, CA, 8-10
maggio, 2014. I video tratti dalla conferenza sono disponibili sul sito. La conferenza è stata organizzata da Anna Tsing e dai suoi colleghi. Vedi anche Tsing
et al., Arts of Living on a Damaged Planet.
3
I progetti «Make Kin Not Babies» e «Children of Compost» avranno uno spazio
digitale collettivo per postare storie e giocare. Frammenti, storie ricercate, bozze di trame, speculazioni scientifiche, disegni, meccanismi biologici e tecnologici plausibili per le progressive trasformazioni dei sim-, prototipi, immagini,
animazioni, giochi, personaggi, pamphlet, manifesti, storia e critica, bestiari,
guide, post, slogan: ogni cosa è benvenuta. La narrazione sim- può cambiare
trama, introdurre nuovi personaggi e storie, divertirsi coi media, argomentare,
trarre, speculare e altro ancora. I siti e i blog arriveranno, monitorateci. Vedi
anche il sito Stories for Change, un «luogo d’incontro online per i facilitatori di
narrazioni digitali e gli attivisti».
4
Questo slogan si unisce a una serie di provocazioni simbiogeniche e simpoietiche che invogliano la mia scrittura. Negli anni Ottanta, Elizabeth Bird, allora studentessa nel Dipartimento di Storia della Coscienza, mi regalò il suo
«Cyborg per la sopravvivenza sulla Terra». Di recente, a colazione, Rusten
Hogness mi ha regalato lo slogan «No al postumano, sì al compost!» e anche
il concetto di humusità al posto di umanità. Camille mi ha spiegato come funziona il «Generate parentele, non fate bambini». Spezzare il legame «necessario» tra la parentela e la riproduzione oggi è un compito fondamentale per le
femministe. È da un pezzo che non solleviamo polveroni. Disobbedendo alla
genealogia patriarcale, abbiamo contribuito a disinnescare l’idea che esista
una naturale necessità del legame tra razza e nazione, anche se in questo
senso c’è ancora molto da fare; e abbiamo sciolto i vincoli del sesso e del
genere, ma c’è bisogno di lottare ancora anche lì. Le femministe sono state
potentissime anche nella squalifica delle pretese dell’eccezionalismo umano.
Non stupisce che ci sia ancora tanto lavoro collaborativo da fare per rafforzare
le reti, recidere alcuni legami e stringerne altri, per vivere e morire bene in un
mondo abitabile. Io e Adele Clarke abbiamo organizzato un incontro durante le
conferenze della Society for Social Studies of Science organizzate a Denver
nel novembre 2015. Si intitolava «Make Kin Not Babies», e lanciava un appello
per applicare approcci innovativi antirazzisti, a favore delle donne, dei bambini,
degli indigeni, contro la prospettiva coloniale e natalista. Nell’incontro sono
intervenute Alondra Nelson, Michelle Murphy, Kim TallBear e Chia-Ling Wu.
Lo scopo è ereditare e intrecciare daccapo reti di relazioni affettive e materiali,
sono le reti che ci servono per restare a contatto con il problema. Nei circoli
accademici, gli etnografi hanno capito meglio di tutti che per generare parentele
c’è bisogno di una serie di interlocutori e giocatori: diverse divinità, tecnologie,
creature, «familiari» noti e inaspettati e altro ancora, oltre a diversi processi, cose
che prese insieme caratterizzano quella specifica «kinship» e fanno sì che sia
impensabile pensare a essa come qualcosa di derivazione o riproduzione geneaologica, o con affiliazioni di sangue. C’è una letteratura immensa sulla kinship
e sulla creazione di rapporti che non dovrebbero essere definiti genealogici
242


 NOTE


5
6


7


e processi che non andrebbero chiamati riproduzione. Le Storie di Camille si
basano fortemente su etnografie come The Gender of the Gift e The Relation di
Strathern, «Embodiement and the Metaphysics of Virgin Birth in South India» di
Goslinga e «Troubling Kinship» e Given to the Goddess di Ramberg. La parola
kin è troppo importante per lasciarla solo ai critici e la parola famiglia non può
sostituirsi a kin perché perderebbe le radici e i percorsi che la legano a kind,
l’essere gentile. Per me, generare parentele non richiede solo divinità e spiriti
situati – cosa che manda ai matti i cosiddetti modernisti – ma anche creature
eterogenee di ispirazione biologica. Nel mondo di Camille, il generare parentele
deve avere senso sia nell’ambito animista che in quello biologico. Le parole
importanti qui sono risignificato, ripopolato e riabitato. Lo slogan «Generate
parentele, non fate bambini» parla di creare parentele impreviste, e di un nuovo modo di mondeggiare con l’aiuto delle Kynship Chronicles di Daniel Heath
Justice e il suo sito «Justice, Imagine Otherwise». Abbiamo bisogno di tanta FS.
Marilyn Strathern, immersa nei mondi melanesiani, suggerisce che «una persona sia la forma assunta dalle relazioni, un insieme composito di relazioni più che
un individuo proprietario di sé» (Ramberg, «Troubling Kinship»; Strathern, The
Gender of the Gift). Le comunità del compost si basano su questo approccio
in stile figure di filo per creare persone più-che-umane.
Variopinto si riferisce sia a un tessuto fatto da diversi colori che a una diversità
incongrua e irriducibile. Mi servono entrambe le accezioni.
Altri accampamenti e insediamenti tra le Comunità del Compost si sono concentrati sulle conseguenze dell’estrazione mineraria. 1) In Cina ci si è stanziati
sui terreni e nei villaggi distrutti vicino a diversi siti di estrazione mineraria; le
comunità erano guidate da vecchie donne di campagna e movimenti attivisti cinesi. Vedi «China and Coal». Ringrazio i miei colleghi Chris Connery e
Lisa Roefl, e l’impagabile attivista femminista marxista e critico culturale cinese
Dai Jinhua per l’aiuto. 2) Ad Alberta e nel Nunavut in Canada, le comunità si
sono unite alla resistenza contro l’estrazione nelle sabbie bituminose, alleandosi con le coalizioni indigene. 3) Nel Galilee Basin in Australia, in segno di
solidarietà con la resistenza dei popoli Wangan e Jagalingou, le Comunità del
Compost si sono coalizzate contro la miniera di carbone della Carmichael.
Vedi Palese, «It’s Not Just Indigenous Australians v. Adani». 4) Nelle nazioni
Navajo e Hopi sull’altopiano della Black Mesa, in insieme agli attivisti di origine
anglosassone, latinoamericana e nativa. Vedi il capitolo 3 di questo volume.
5) In Perù e Bolivia con i movimenti contro l’estrazione di risorse. Vedi de la
Cadena, «Indigenous Cosmopolitics in the Andes». 6) Nella regione Putumajo
in Colombia, in resistenza contro la sua designazione a luogo di estrazione
mineraria e di agro-industrializzazione. Vedi K. Lyons, «Soils and Peace» e «Soil
Science, Development and the “Elusive Nature” of Colombia’s Amazonian
Plains»; e infine Forest Peoples Program, «Indigenous Peoples of Putamayo
Say No to Mining in Their Territories».
Cosa sia di preciso la libertà riproduttiva è rimasto un argomento controverso
per le Comunità del Compost, soprattutto durante le prime generazioni di bambini, quando l’impatto della popolazione mondiale sulla Terra era ancora molto
intenso. La Grande Accelerazione degli esseri umani sul pianeta è partita dopo
il 1950 e ha raggiunto il picco alla fine del XXI secolo, ma il riequilibrio e la
riduzione della popolazione umana senza aggravare le profonde diseguaglianze sono stati difficilissimi ovunque. Alcune comunità hanno cercato di adattare
243


 CHTHULUCENE


8


9


10


11


l’applicazione dei diritti umani, lasciando la decisione finale alle persone concepite come singoli individui. Ma altre comunità nel frattempo avevano ereditato e
inventato modi di pensare molto diversi di concepire e creare nuove persone e
i doveri e i poteri ramificati in cui queste nuove persone erano coinvolte. La coercizione a fare o non fare bambini era considerata un crimine e poteva causare
l’espulsione dalla comunità; a volte, tuttavia, capitava che scoppiassero incidenti
violenti quando nascevano bambini o bisognava stabilire con chi imparentarli.
Le Comunità del Compost sostenevano che il kin non definisse una parentela
universale e indifferenziata, c’erano ancora appartenenze precise e un senso
di esclusione preciso, come era sempre stato. Chi era dentro e chi era fuori, il
modo in cui il kin si espandeva o si contraeva, tutto questo andò incontro a trasformazioni radicali e tortuose. I Bambini del Compost capivano questo meccanismo di ridefinizione della libertà riproduttiva in chiave simbiotica, sapevano che
era un dovere per loro, ma allo stesso tempo non hanno mai smesso di opporsi
alle forze oppressive e totalitarie nelle comunità intenzionali, e non hanno mai
smesso di interrogarsi sulla categoria «bio-» che connotava la simbiogenesi.
Simbionte e simbiota sono sinonimi; entrambi si riferiscono a un organismo
che vive in uno stato di simbiosi, che questa sia utile alle due parti (o più parti)
coinvolte o meno. Dunque, nelle nostre storie di Camille, sia il partner umano
che quello non umano sono simbionti o simbioti. La simbiogenesi si riferisce
al raggruppamento di entità viventi per formare qualcosa di nuovo nella sfera
biologica o digitale o in altre sfere. La simbiogenesi determina nuovi modi di
organizzazione, non solo nuove creature. La simbiogenesi aumenta la gamma
di colori (e il gusto) del modo in cui viviamo collaborando tra noi. Molte comunità del Compost hanno deciso di alimentare le trasformazioni simbiogeniche
con dei simbionti vegetali o fungini mettendoli in simbiosi con i bambini e i feti
umani, e tutte queste relazioni hanno implicato assemblaggi intimi di batteri,
archea, protisti, virus e funghi. La Comunità di Camille si trovava meglio e ha
stabilito legami più stretti con le comunità in cui i bambini erano in simbiosi con
gli animali. Tuttavia, man mano che sono emerse forme di socialità multispecie
un tempo inimmaginabili, col tempo queste distinzioni si sono indebolite.
Per un approccio provocatorio ai corridoi ecologici, vedi Hannibal, The Spine of
the Continent, Lion Press 2012; Soulé e Terborgh, Continental Conversation,
Island Press 1999; Hilty, Lidicker e Merelender, Corridor Ecology, Island
Press 2012; e Meloy, Eating Stone, Vintage 2009. La Yellowstone to Yukon
Conservation Initiative (vedi il sito) è stimolante ed essenziale. Amo questo
tipo di scienze e di scrittura, anche se bramo gli incontri energetici tra il pensiero accademico sofisticato, situato, multilingue, multinaturale e multiculturale
e la cosmopolitica indigena in modi pratici, non romantici e non paternalisti.
Un esempio utile e positivo è dato da Koelle in «Rights of Way». Le continue
divisioni e incomprensioni tra il pensiero decoloniale e il pensiero e i progetti
relativi alla biodiversità sono una tragedia per vari popoli e creature. Prestando
estrema attenzione al concetto di corridoi ecologici, le Comunità del Compost
fanno quel che possono per facilitare questa conversazione.
L’EcoEvoDevo è stata una delle pratiche di conoscenza più importanti per rimodellare le scienze nel corso degli ultimi due secoli. Vedi Gilbert ed Epel,
Ecological Developmental Biology, Sinauer Associates 2008, soprattutto l’appendice di Gilbert.
Vedi «Mountaintop Removal Mining»; Stephens e Sprinkle, Goodbye Gauley
244


 NOTE


12


13
14


Mountain. Colloco la comunità di Camille lungo il Kanawha River, dove è cresciuta l’artista Beth Stephens e dove ha fatto ritorno insieme alla compagna
Annie Sprinkle per girare il film. Annie e Beth hanno sposato la montagna, che
è solo una delle tante spose terrestri a cui si sono legate nelle loro pratiche di
viaggio eco-sessuale. La storia e la costante vitalità della cultura e della politica
operaia incardinate nell’estrazione mineraria sono fondamentali per far sì che
Camille e la sua comunità apprendano in continuazione. Il West Virginia è stato
storicamente un territorio di caccia per gli Shawnee, i Cherokee, i Delaware,
i Seneca, i Wyandot, gli Ottawa, i Tuscarora, i Susquehannock, gli Huron, i
Sioux, i Mingo, gli Iroquis e altri popoli nativi. Intanto che i coloni scozzesi e
irlandesi si spingevano a Ovest nel Settecento, molti Nativi Americani hanno
cercato rifugio sulle Blue Ridge Mountains. I percorsi storico-razziali diversi tra
1) i coloni bianchi e le famiglie afroamericane devastate dell’estrazione mineraria del XX e XXI secolo e dalla ristrutturazione economica dell’industria del
carbone nel West Virginia (King Coal), e 2) il popolo Moncan, neri nativi di
Amherst in Virginia e di altre parti del Sudest, che ha creato identità e politiche
di rinascita negli ultimi due secoli, sono stati importanti per la Comunità di
Camille per capire se potevano stabilire un’alleanza efficace con i popoli locali
nell’ottica di un futuro multispecie. Vedi Cook, Moncans and Miners. Per un
resoconto di com’è stato crescere e tornare in West Virginia, vedi Stephens,
«Goodbye Gauley Mountain». È impossibile sovrastimare la violenza creata a
popoli e territori da parte dell’estrazione di carbone. Per un raffronto tra l’Appalachia (carbone) e il Perù (rame) vedi Gallagher, «Perù» e «Mountain Justice
Summer Convergence». L’estrazione di superficie è solo una parte minima
della storia, come si evince dalla crescita incontrollata della fratturazione per
ottenere gas anche in Appalachia. Vedi Cocklin, «Southwestern Plans to Step
on the Gas Pedal in Appalachia Next Year».
Oberhauser e Solensky, The Monarch Butterfly; Rea, Oberhauser, e Quinn,
Milkweed, Monarchs and More; Pyle, Chasing Monarchs; Kingsolver, Flight
Behavior. Ci sono opinioni contrastanti sul fatto che le farfalle monarca nordamericane si stiano estinguendo o se siano solo le migrazioni, ma non il numero delle farfalle, a diminuire. Vedi Burnett «Monarch Migration Rebounds»
e Kaplan, «Are Monarch Butterflies Really Being Massacred?». Per un’ottima
mappa delle migrazioni, vedi «Flight of the Butterflies».
Le farfalle monarca occidentali svernano in California, anche nella cittadina di
Santa Cruz, dove vivo io. Ogni anno le cerchiamo avidamente tra gli eucalipti, i
cipressi e i pini Monterey nel Natural Bridges State Park e nel Lighthouse Park.
Le farfalle monarca a Santa Cruz erano circa 120.000 nel 1997, ma sono precipitate a 1300 nel 2009, a una scarsa dozzina nel 2014 e ad appena qualche
centinaio nell’inverno del 2015. Vedi Jepsen et al., «Western Monarchs at Risk».
Ci sono circa centodieci specie di asclepiade nel Nord America e circa tremila
specie in tutto il mondo.
Tucker, «Community Institutions and Forest Management in Mexico’s Monarch
Butterfly Reserve»; Farfán et al., «Mazahua Ethnobotany and Subsistence in
the Monarch Butterfly Biosphere Reserve, Mexico»; Zebich-Knos, «A Good
Neighbor Policy?»; Vidal, López-Garcia, and Rendón-Salinas, «Trends in
Deforestation and Forest Degradation in the Monarch Butterfly Biosphere
Reserve in Mexico»; Rendón-Salinas e Tavera-Alonso, «Forest Surface
Occupied by Monarch Butterfly Hibernation Colonies in December 2013».
245


 CHTHULUCENE


15


16


17


Vedi anche «Mazahua People». Arauho et al., «Zapatista Army of Mazahua
Women in Defense of Water», scrivono: «I Mazahua sono un popolo indigeno
del Messico, vivono a Nordovest e nel Michoacán a Nordest, ma si trovano
anche nel distretto federale a causa di migrazioni recenti. Le più grosse concentrazioni di Mazahua si trovano nei comuni di San Felope del Progreso e
San José Rincón, tutti e due in Messico (Estado de México), vicino a Toluca.
Stando al censimento messicano del 1990, coloro che parlano il mazahua
sono in 127.826; nell’ultimo censimento i Mazahua erano 350.000. Il loro
nome deriva dalla lingua Nahuatl, e significa «proprietari di cervi», una probabile
allusione alla ricca fauna di cervi nelle regioni montane da loro abitate. In ogni
caso, tra loro i Mazahua si chiamano Hñatho».
Era possibile che nessuna persona incinta nelle generazioni successive scegliesse di rinnovare il legame simbiotico tra neonato e farfalla monarca, ma preferisse lasciar decadere questa simbiosi in favore di un’altra. A volte capitava,
ma quasi tutti i genitori nelle generazioni successive sentivano che garantire
cinque generazioni di riproduzione simbiotica con le farfalle era importante anche per loro, nello spirito e nella carne.
Nato nel 1930, Oren R. Lyons Jr, membro del Turtle Clan all’interno della
Seneca Nation, la Confederazione degli Haudenosaunee, scrisse: «Guardiamo
in avanti, poiché uno dei primi mandati che ci è stato dato in qualità di capi è
prendere ogni decisione possibile per garantire il benessere e la prosperità
della settima generazione» e «E la settima generazione? Dove la state portando? Cosa avranno i suoi figli?». Vedi O. Lyons, «An Iroquis Perspective»,
pag.173-174. Vedi anche O. Lyons et al., Exiled in the Land of the Free. La
Gayanashagowa, la «Grande Legge di Unione» dice: «In tutte le delibere del
Confederate Council, in tutti i vostri sforzi legiferanti, in tutti i vostri atti ufficiali,
non deve esserci posto per il vostro interesse, dovete dimenticarlo. Non buttatevi alle spalle gli ammonimenti dei nipoti e delle nipoti che vi riprendono per
qualsiasi errore possiate fare, ma ritornate sulla strada della Grande Legge,
che è giusta e corretta. Osservate e ascoltate il benessere di tutto il popolo e
abbiate sempre a mente e a cuore non solo il presente ma anche le generazioni
future, anche i volti di coloro che devono ancora emergere dalla terra, i non nati
della futura Nazione» (Costituzione degli Irochesi).
Vedi anche Barker, Native Acts e «Indigenous Feminisms». Per un’introduzione
al pensiero straordinario di Kim TallBear e alle sue ricerche su tecnoscienza e
identità indigena, vedi il suo sito web.
Nazioni Unite, «World Population Prospects». I demografi di professione, che
hanno formulato il loro pensiero all’interno della categoria delle «popolazioni»,
sapevano che neanche una pandemia o una guerra estrema a metà del XXI
secolo avrebbero fatto molto per ridurre il fardello di undici miliardi di persone
sul pianeta. Solo una politica radicale basata sul figlio unico imposta a tutto il
pianeta poteva avere quell’effetto. A parte il fatto che era impossibile da mettere in pratica, le implicazioni inique, coercitive, misogine, razziste e politiche
di questo approccio erano chiare anche ai pensatori più astratti e teorici. Le
pratiche delle Comunità del Compost sulla riproduzione non erano coercitive
ma infettive, ed erano molto più radicali dell’opzione del figlio unico, dato che
condussero a una rapida affermazione del modello tri-genitoriale, in una matrice di pratiche di vita multigenerazionali e non-biogenetiche, sia tradizionali che
appena inventate. La storia della politica del figlio unico nel Novecento si era
246


 NOTE


18


19


20
21


mostrata punitiva e crudele, radicata nella coercizione e nel sacrificio iniquo.
Il modello tri-genitoriale, che all’inizio era apparso come troppo utopico, ha
dimostrato il contrario, soprattutto quando abbinato alle esuberanti pratiche
decoloniali alimentate dai Bambini del Compost. Le pratiche basate su tre o
più genitori sviluppatesi lungo diversi decenni hanno dimostrato che si potevano fare meno bambini garantendo un clima favorevole all’infanzia, ai genitori,
all’amicizia e alla comunità. Gli storici considerano quell’epoca come un periodo di proliferazione di rituali, cerimonie e celebrazioni per festeggiare la nascita
di legami simpoietici e non biogenetici. Uno dei risultati più importanti in questa
fase creativa è stata la rinascita delle pratiche di amicizia sia tra i bambini che
tra gli adulti in tutto il pianeta.
Vedi Murphy, «Thinking against Population and with Distributed Futures»;
Nelson, Who Counts?; Bashford, Global Population, e Crist, «Choosing a
Planet of Life».
In «A Manifesto for Abundant Futures», Collard, Dempsey e Sundberg scrivono: «Per abbondanza intendiamo forme di vita e modi di vivere più vari e
autonomi. Nel valutare i modi per creare mondi multispecie, traiamo ispirazione
dai movimenti contadini e indigeni in tutto il mondo, così come dai pensatori
postcoloniali e decoloniali».
I quattro generi principali disponibili nel mondo occidentale all’inizio del XXI secolo erano la femmina cis, il maschio cis, la femmina trans e il maschio trans. Ma
quasi tutte le persone esperte ritenevano che questo elenco fosse fuorviante,
storicamente e geograficamente limitato e tutto sommato povero. La bellezza
di questo sistema di denominazione, tuttavia, risiedeva nei suoi legami con lo
stereo-isomerismo nella chimica e con la sensibilità spaziale nella classificazione tassonomica. Domande su come essere un buon amante cis per un partner
trans erano all’ordine del giorno durante questa prima fase di riformattazione dei
generi. Diversi membri della comunità di Camille 1 erano stati attivi in ambienti
trans prima di unirsi alle Comunità del Compost. L’estremo binarismo di genere,
storicamente anomalo e appartenente al cosiddetto periodo moderno dell’Occidente, continuava a condizionare la percezione e il vocabolario delle persone
durante la Grande Titubanza, epoca in cui le Comunità del Compost iniziavano
ad acquisire enorme importanza per le entità multigenere e per la prosperità
multispecie. Vedi Weaver «Trans Species» e «Becoming in Kind».
Robinson, 2312. La Grande Titubanza in questo romanzo di fantascienza è
l’epoca compresa tra il 2005 e il 2060, a cui seguono gli Anni della Crisi, caratterizzati da numerosi collassi di sistema, e poi la balcanizzazione della Terra
nello spazio, con la Terra ridotta a un letamaio necessario ma irrecuperabile in
cui la multispecie si immiserisce e l’azione umana è inesorabilmente inefficace.
Oddkin è il termine colloquiale che adotto per definire le parentele non convenzionali e impreviste.
Una nota sui pronomi inglesi: per [l’autrice lo utilizza nel corso di tutta la storia
di Camille per evitare di attribuirle un genere, scelta non immediatamente praticabile nella lingua italiana iper-genderizzata, N.d.T.] era il pronome neutrale applicato a qualsiasi persona. Marge Piercy suggeriva di usarlo già in the Woman
on the Edge of Time, Knopf 1979. Che una persona decidesse o meno nel
corso della sua vita di sviluppare un habitus corporeo cosciente di uno o più
generi, per restava il pronome utilizzato, anche se a volte le persone preferivano
adottare un pronome che specificasse il genere. Sfruttando la sua immediata
247


 CHTHULUCENE


22


intelligibilità in tante lingue, le Comunità del Compost optavano spesso per la
parola sim- come pronome dei partner umani e animali nella simbiosi o in altre
forme di simpoiesi radicale.
Nel 2012 più di cinquecento creature rare, minacciate o a rischio di estinzione (insetti, aracnidi, molluschi, pesci, rettili, anfibi, uccelli, mammiferi) sono state inserite nel West Virginia Natural Heritage Program. Vedi il West Virginia Department
of Natural Resources, «Rare, Threatened, and Endangered Animals».
La regione degli Appalachi è un luogo ideale per garantire la biodiversità della salamandra; ce ne sono pochi così sulla Terra. L’estrazione dalla cima di
montagna mette a rischio questo habitat e inquina le acque. A essere minacciate da questa frammentazione dell’habitat sono soprattutto le salamandre
migratrici e i loro piccoli. L’aumento delle temperature dovuto al riscaldamento
globale avrà effetti catastrofici sui loro habitat, dunque è fondamentale proteggere dei corridoi per garantire il loro spostamento in habitat più freschi.
Vedi Lanno, Amphibian Declines, «Appalachian Salamanders» e «Biodiversity
of the Southern Appalachians»; Conservation and Research Center of the
Smithsonian National Zoological Park, «Proceedings of the Appalachian
Salamander Conservation Workshop, May 30-31, 2008»; IUCN Red List of
Threatened Species, «Ambystoma barbourin».
Il resoconto più bello e informativo su queste meravigliose anguille che vivono
un’infinità di metamorfosi è Eels di Prosek, Harper 2011. Per la titubanza legata alla loro tutela, vedi U.S. Fish and Wildlife Service, «The American Eel».
I gheppi americani non erano una specie ufficialmente a rischio all’epoca di
Camille 1, ma il loro numero si era ridotto drasticamente nelle loro aree di volo e
perlustrazione per via dell’agricoltura industriale che ne aveva alterato l’habitat.
Un tempo, i gheppi avevano tratto benefici da pratiche agricole meno tossiche
e non basate sulle monoculture, come la pastorizia all’aperto, dato che da predatori preferivano i campi, le radure, i pascoli e il ciglio della strada per la caccia
anziché le foreste. Ne consegue che anche il ripopolamento delle foreste nei
campi abbandonati nel Nordovest degli Stati Uniti sia un problema per il gheppio. Questi piccoli falconi adorabili sfruttano come preda dei mammiferi minuti
come i topi, poi gli uccellini e i rettili, e insetti come le cicale, i grilli, gli scarafaggi, le libellule, le farfalle e le falene. Il censimento dei gheppi effettuato presso il
santuario dei rapaci ad Hawk Mountain in Pennsylvania ha mostrato che questi
predatori alati sono aumentati dal 1930 fino al 1970, per mantenere un numero
stabile negli anni Ottanta e Novanta, fino a diventare meno comuni nei primi anni
Duemila. Il virus del Nilo occidentale dev’essere stato un fattore che ha inciso
molto. Nel 2015, il 95 percento dei gheppi testati aveva sviluppato anticorpi
per questo virus. All’epoca della nascita del primo gruppo di bambini al tempo
di Camille 1 nel 2025, malgrado la loro lunga storia di co-adattamento con la
popolazione umana, i gheppi americani non se la passavano tanto bene.
Alcune popolazioni di gheppi restano in circolazione tutto l’anno, altre migrano per lunghe distanze, dirigendosi verso Nord e verso Sud. Esclusivamente
presenti nelle Americhe, questi gheppi sono capaci di sopravvivere nella Terra
del Fuoco così come nelle foreste boreali del Canada e dell’Alaska. A New
Gauley, il periodo migliore per cercare di individuare dei gheppi è da metà
settembre a metà ottobre durante la loro migrazione. Vedi Hawk Mountain,
«American Kestrel» e Hawk Mountain, «Long-Term Study of American Kestrel
Reproductive Ecology».
248


 NOTE


23


24
25


26


27
28


Nel 2015, lo U.S. Fish and Wildlife Service ha avanzato una petizione affinché
anche il gambero di fiume del West Virginia fosse annoverato tra le specie a
rischio. Come le salamandre, anche i gamberi di fiume erano stati devastati
dalla rimozione della cima della montagna. Si trattava solo di una delle tante
specie il cui futuro sarebbe stato compromesso dall’estrazione mineraria. Vedi
il comunicato stampa del 6 aprile 2015 rilasciato dal Center for Biological
Diversity in cui si afferma che i gamberi di fiume «sono considerati una animale
fondamentale perché i buchi da loro scavati creano l’habitat ideale per le altre
specie, tra cui i pesci. I gamberi di fiume fanno sì che i corsi d’acqua si mantengano puliti perché mangiano le piante e gli animali in decomposizione e
vengono mangiati a loro volta da pesci, uccelli, rettili, anfibi e mammiferi, il che
li rende un anello importante della catena alimentare. I gamberi di fiume del Big
Sandy e del Guyandotte River sono sensibili all’inquinamento, il che li rende
degli ottimi indicatori per la qualità dell’acqua».
Gli scienziati hanno definito questi requisiti come «filopatria»; gli anglofoni non
compostisti parlavano di «patriottismo», mentre i compostisti parlavano di amore e
desiderio di avere una casa, questa casa, non un equivalente qualsiasi. Hanno imparato a ragionare così dai pinguini minori blu citati da van Dooren in Flight Ways.
Per le ricerche sull’ecologia e l’evoluzione dei parassiti e i loro ospiti, e sulla
genetica della migrazione delle farfalle monarca, vedi il sito del de Roode Lab.
Ho imparato a usare l’espressione «in conflitto e in collaborazione» alla
University of California Santa Cruz, in particolare nel Research Cluster of
Women of Color in Conflict and Collaboration, fondato durante la direzione di
Angela Davis della University of California dal 1995 al 1998.
I compostisti di New Gauley hanno tratto ispirazione da una conferenza in
Danimarca tenutasi all’inizio del XXI secolo, in cui si esaminavano le urgenze ecologiche dell’antropocene. Da un estratto dall’annuncio della conferenza
«Postcolonial Natures» rilasciato dall’AURA: «Tre delle date proposte per sancire l’inizio dell’Antropocene si collegano direttamente ai processi coloniali: lo
Scambio Colombiano, un prodotto dell’imperialismo portoghese e spagnolo;
l’industrializzazione del Novecento, una derivazione degli sforzi coloniali britannici; e infine la Grande Accelerazione partita negli anni Cinquanta, profondamente legata all’imperialismo americano e al consumismo capitalista che
ha contribuito a far affermare ovunque. […] Incentrata sulle connessioni tra
potere, capitalismo e colonialismo, la conferenza prende in esame le storie di
disuguaglianza e oppressione per capire in che modo le relazioni multispecie e
gli habitat ne vengono contaminate». Si noti che la Grande Accelerazione coincide proprio con il momento in cui la popolazione umana ha iniziato a crescere
incontrollatamente. I collegamenti tra il numero di abitanti sul pianeta e i temi
della conferenza sono molti e stretti.
Vedi la pagina di Wikipedia «Nausicaä della Valle del vento». L’anime fu realizzato in Giappone nel 1984. Grazie ad Anna Tsing per aver riportato la mia
attenzione su questa meravigliosa storia.
Nella sua Insectopedia (pag. 166-7), Hugh Raffles si riferisce alla traduzione
del racconto giapponese del XII secolo come «The Lady Who Loved Worms»
(«La donna che amava i vermi»), nello specifico i bellissimi lombrichi delle farfalle e delle falene. La storia «The Lady Who Loved Insects» («La donna che
amava gli insetti») fa parte di una raccolta di dieci storie intitolata Tsutsumi
Chūnagon Monogatari, autore ignoto.
249


 CHTHULUCENE


29


30


In un’intervista del 1995, «The Finale of Nausicaä» Miyazaki ha detto di voler
creare un’eroina che «non fosse perfettamente normale». Nella stessa intervista, ha descritto gli Ohma come esseri in stato larvale per tutta la vita, da
giovani e da adulti. È ovvio che Camille 1 ne fosse affascinata!
Vedi Mirasol, «Commentary on Nausicaä of the Valley of the Wind», un video
del critico cinematografico filippino Michael Mirasol disponibile su YouTube.
Scott Gilbert è la mia guida nell’immaginazione di meccanismi biologici evolutivi sfociati nella decisione di dare una barba fatta di antenne di farfalla a Camille
2 (da una e-mail personale all’autore del 7 aprile del 2015): «Ci possono essere diversi modi di agganciare delle antenne di farfalla a una mascella umana.
Un modo per farlo è indurre la tolleranza centrale. Se la comunità sapesse
in anticipo di voler unire Camille a una farfalla monarca, potrebbe iniettare la
creatura appena nata con gli estratti di antenna di farfalla (coltivati apposta o
prelevati dalle farfalle morte). Il sistema immunitario è ancora in fase di sviluppo
in quel momento e potrebbe essere indotto a riconoscere questa sostanza
come parte di “sé”. Se la decisione di avere quella barba sopraggiungesse
più tardi, si potrebbe cercare di indurre energia clonale con un’iniezione di
materiale di farfalla in assenza di alcuni tipi di Linfociti T. Non ci sono stati risultati grandiosi in questo campo, dato che la tolleranza periferica non è ancora
servita a curarci dalle allergie. Vedremo cosa succederà in futuro. […] Un altro
modo interessante sarebbe trasformare i tessuti di adiacenza nella simbiosi
in tessuti placentali! La placenta crea un ambiente che impedisce al sistema
immunitario della madre di distruggere il feto. I fattori derivati dalla placenta
hanno un ruolo nel formare i linfociti T regolatori (per un recente articolo sull’argomento, vedi Svenson-Arveland et al., “The Human Fetal Placenta Promotes
Tolerance against the Seimallogenic Fetus by Producing Regulatory T Cells
and Homeostatic M2 Macrophages”). Un altro metodo FS consisterebbe nel
far sì che i batteri simbiotici che esprimono gli antigeni della farfalla inducano la
tolleranza. È uno dei metodi adottati per alleviare o eliminare l’allergia alle arachidi (Ren et al., “Modulation of Peanut-Induced Allergic Immune Responses
by Oral Lactic Acid Bacteria-Based Vaccines in Mice”) e la dermatite atopica (Farid et al., “Effect of a New Synbiotic Mixture on Atopic Dermatitis in
Children”). Il contatto prolungato con la sostanza indurrebbe i Linfociti T regolatori con antigeni specifici. Questo metodo sarebbe interessante perché
sarebbe la simbiosi stessa a produrre e garantire la tolleranza».
Dunque gli scienziati di New Gauley avevano molte opzioni da discutere con la
quindicenne Camille 2. Prima Camille 2 cercò di sfruttare i fattori derivati dalla
placenta, ma senza successo. L’innesto delle antenne andò a buon fine quando
ricevette i batteri simbiotici che esprimevano gli antigeni di farfalla e indussero
la tolleranza nell’ospite umano.
Da «Butterfly Anatomy»: «Le antenne delle farfalle monarca sono rivestite da
oltre 16.000 sensori olfattivi, alcuni fatti a scaglie, altri simili ai capelli o alle
cave olfattive. I sensori a scaglie, che sono circa 13.700, sono suscettibili
ai feromoni sessuali, e all’odore del miele, che permette loro di localizzare le
fonti di nettare. Le antenne di farfalla, come quelle delle formiche e delle api,
possono essere utilizzate per comunicare fisicamente. Per esempio, non è raro
vedere i maschi di Aglais urticae battere le antenne sulle ali posteriori delle
femmine durante il corteggiamento, probabilmente per "assaggiare" i feromoni
sulle loro ali. […] Spesso si notano le farfalle mentre "intingono le antenne" nel
250


 NOTE


31


32


33
34


terreno o sulle foglie. In questo caso stanno saggiando il sostrato per rilevarne
le proprietà chimiche. O lo fanno per capire se il suolo contiene elementi nutritivi essenziali. I maschi di farfalla spesso bevono una mistura mineralizzata per
ricavarne il sodio, che passano alle femmine durante la copula».
Nella regione degli Appalachi l’estrazione di carbone regnava sovrana, e col
tempo distrusse i sindacati, i paesini, i polmoni della gente, la resilienza della
popolazione, le montagne, i corsi d’acqua e le creature che formarono l’eredità
di Camille 1. Altre popolazioni e regioni chiave per la comunità di New Gauley e
le cinque Camille erano i popoli indigeni delle spiaggie bituminose canadesi e i
Diné e gli Hopi della Black Mesa in lotta contro la Peabody Energy. Vedi il capitolo 3. I Diné (Navajo) sostengono che l’unico vero male al mondo sia l’avarizia.
La distruzione delle falde acquifere, dei torrenti, dei laghi, dei mari, delle paludi
e dei fiumi causata dell’estrazione di combustibile fossile fece sì che Camille si
legasse ai popoli e alle creature della fascia transvulcanica in Messico, il luogo
dove svernano le farfalle monarca.
Gli approcci decoloniali al mondeggiare e alla riabilitazione multispecie che
hanno aiutato Camille 2 a prepararsi al suo soggiorno in Messico: Basso,
Wisdom Sits in Places; Danowski e Viveiros de Castro, «L’Arrêt du Monde»,
pag. 221-339; de la Cadena, Earth Beings; Escobar, Territories of Difference;
Green, Contested Ecologies; Hogan, Power; Kaiser, «Who Is Marching for
Pachamama?»; Kohn, How Forests Think; Laduke, All Our Relations; Tsing,
Friction; Weisiger, Dreaming of Sheep in Navajo Country.
Avendo lavorato per molti anni nella regione di Putumayo in Colombia, in «Can
There Be Peace with Poison?» Kristina Lyons sostiene: «Le comunità rurali
articolano concezioni di territorialità sempre più ecologiche, nelle loro lotte per
difendere non solo la possibilità della vita umana, ma anche l’esistenza relazionale di un continuum di creature ed elementi (terreni, foreste, fiumi, insetti,
animali, riserve alimentari, piante medicinali ed esseri umani) che condividono
le contingenze della vita e del lavoro sotto l’imposizione militare». Lyons suggerisce di usare il termine selva come elemento teorico e come luoghi naturalculturali situati. Selva non ha la stessa valenza coloniale di natura. I compostisti ricordano sempre l’eredità dell’antropologa Marilyn Strathern, per la quale
è importante capire quali idee pensano altre idee. Vedi anche Lyons, Fresh
Leaves, e de la Cadena, «Uncommoning Nature».
Per un assaggio del lavoro ambiguo, controverso, a volte vitale e a volte scioccante delle organizzazioni ambientali, vedi un recente articolo di una delle fondatrici dell’ecologia politica femminista, Dianne Rochelau, «Networked, Rooted
and Territorial: Green Grabbing and Resistance in Chiapas». Luogo di nascita
dei movimenti zapatisti, il Chiapas è una regione che Camille 2 ha imparato a
conoscere molto bene. Vedi Harcourt e Nelson, Practicing Feminist Political
Ecologies. Rocheleau, che è una geografa, mi ha cambiato la vita dal momento
in cui Anna Tsing mi ha passato un suo scritto per la prima volta, durante il
primo dei tre seminari sul geofemminismo che abbiamo curato insieme per
la University of California Santa Cruz nel 2002, 2007 e 2010: il testo era
Rocheleau e Edmunds, «Women, Men and Trees».
Per un approfondimento sulle formazioni dei Mazahua a partire dal 1968 nel
contesto dei movimenti indigeni internazionali, vedi Gallegos-Ruiz e Larsen,
«Universidad Intercultural».
Gómez Fuentes, Tire e Kloster, «The Fight for the Right to Water».
251


 CHTHULUCENE


35
36
37


38
39


40


Molina, «Zapatista’s First School Opens for Session». La rivolta dell’Ejército
Zapatista de Liberación Nacional è iniziata in Chiapas nel 1994.
Un resoconto eloquente delle farfalle che bevono le lacrime di tartaruga nelle
Amazzoni è quello di Main in «Must See».
Ho preso questa epigrafe da alcuni capitoli di «Universidad Intercultural» di
Gallegos-Ruiz e Larsen, pag. 24-25. Nel 1980 una bambina lesse la poesia
in lingua mazahua e spagnolo al candidato presidenziale Migul de la Madrid.
Per la poesia spagnola, vedi Garduno Cervantes, «Soy mazahua». Per la versione in spagnolo recitata da una bambina delle elementari nel 2011, vedi
Guadalupe, «Soy mazahua». Sul rischio di estinzione della lingua mazahua, vedi
Domínguez, «De la extinción de su lengua mazahua». Non sono riuscita a trovare una versione scritta o orale della poesia in lingua mazahua.
Le scienze a cui mi riferisco qui non sono «moderne» e non sono la Scienza
con la lettera maiuscola. La povertà del linguaggio mortifica persino i compostisti più ambiziosi.
Camille aveva letto dei devastanti progetti panregionali del XX e XXI secolo
per deviare l’acqua del fiume Colorado negli stati americani occidentali. Era
stato scavato un pozzo nelle San Jacinto Mountains in Arizona per far arrivare le
acque nel sud della California, e il fiume è stato pompato da ovest a est attraverso una grossa di rete di tunnel e acquedotti sotto le Montagne Rocciose per
portare l’acqua a Denver. Vedi il Capitolo 3 di Lustgarten, «End of the Miracle
Machines». Per un approccio a favore dell’ingegneria, vedi il sito della Colorado
Water Users Associations. Le alleanze tra indigeni e altri gruppi ambientalisti
sono state fondamentali per mettere fine a queste pratiche, attraverso politiche
ed ecologie organizzate attorno a principi di giustizia ambientale. Vedi il sito
della Just Transition Alliance and Indigenous Environmental Network.
Enciso, «Mexico»; Geo-Mexico, «Where Does Mexico City Get Its Water?»;
«Water Management in Greater Mexico City», Wikipedia.
Nel settembre del 2004, le donne Mazahua hanno preso in pugno la situazione. In «The Fight for the Right to Water», Gómez Fuentes, Tire e Kloster scrivono: «Fu in quel momento che ci dicemmo “Ci stanno prendendo per i fondelli,
non vediamo nessun miglioramento qui”. Fu allora che decidemmo di farci coraggio e assumere le redini della battaglia», dice Rosalva Crisóstomo da San
Isidrio. […] Le comunità danneggiate hanno finalmente ricevuto una forma di
compensazione per i loro campi allagati, le terre espropriate ma mai utilizzate
dal Cutzamala System sono state restituite, e molte comunità possono bere
acqua potabile, anche se alcune sono state escluse da questi benefici. Come
parte del piano per lo sviluppo sostenibile nella regione, le comunità stesse
hanno avviato il processo di riforestazione e di recupero delle wetland. Hanno
avviato micro-imprese e piccole cooperative per la produzione e il commercio
di beni agricoli, un fattore che aiuta a prevenire l’emigrazione. Ma soprattutto,
le comunità Mazahua hanno riaffermato la propria cultura e identità, le tradizioni
e costumi del loro popolo, e hanno ritrovato l’orgoglio per la propria lingua e i
propri modi di vestire, soprattutto le donne».
Nel 2006, al quarto World Water Forum di cui faceva parte anche il Latin
American Water Tribunal, ci furono molti forum alternativi e varie manifestazioni. Il movimento Mazahua era nettamente presente. Vedi Trujillo, «The World
Water Forum». Nel settembre del 2010, Agustina Araujo, Guadalupe Acevedo,
Ofelia Lorenzo e Irma Romero, comandantas dell’armata zapatista delle donne
252


 NOTE


41


42
43


44


45


Mazahua, testimoniarono di fronte al First Symposium of Indigenous Women,
che portava avanti la battaglia per il controllo delle risorse e del territorio. Vedi
«Zapatista Army of Mazahua Women in Defence of Water in the Cutzamala
Region» e Wickstrom, «Cultural Politics and the Essence of Life».
Una Comunità del Compost stanziata nelle foreste del Perù era entrata in grande sintonia con le farfalle locali, che bevono le lacrime delle tartarughe per ottenere minerali vitali. In questa comunità, i bambini umani si univano in simbiosi
con le tartarughe e le farfalle. Da «Mariposas que beben lágrimas de tortuga»:
«Phil Torres, un científico del Centro de Investigación de la Reserva Natural
de Tambopata, en Perú, explicó reciente-mente en la revista LiveScience que
estos bonitos insectos alados absorben sodio y otros nutrientes que necesitan
de las saladas lágrimas de las tortugas que viven en el Amazonas». Grazie per
la segnalazione di questo sito, e per molte altre cose, a Marisol de la Cadena,
che mi parla spesso di cosmopolitica indigena.
Russ, Adventures of Alyx; Pullman, His Dark Materials; Czerneda, Beholder’s Eye.
Le farfalle monarca, i loro parassiti protozoici, le asclepiadi e i funghi micorrizi
nel suolo associati con le radici delle asclepiadi formano un olobioma a figura
di filo. I funghi possono determinare quante delle tossine fondamentali per le
farfalle monarca per tenere a bada i parassiti verrano sintetizzate dalla loro fonte di cibo, le asclepiadi. Gli effetti differiscono tra le varie specie di asclepiadi,
in base alle loro ecologie situate. Le malattie del terreno, come l’infezione virale
dei funghi micorrizi che ho immaginato verificarsi nel XXIV secolo a discapito
delle farfalle monarca, possono condizionare profondamente le interazioni con
gli altri membri dell’olobioma, come le farfalle monarca e i parassiti protozioici,
generando fenomeni evolutivi come la mancata nascita di farfalle adulte dalla
crisalide, su una scala di massa. La crisalide a quel punto diventa il bottino di
creature come la vespa caronaia, che deposita le uova sulle farfalle in difficoltà,
in modo che i loro cadaveri possano sfamare i loro piccoli. In ogni caso, il fallimento su larga scala dell’olobioma composto da funghi, parassiti protozioici,
piante e farfalle condiziona anche le uova di vespa cartonaia, alla fine. Vedi Tao
et al. «Disease Ecology across Soil Boundaries».
Camille 4 ha letto Dovey, Only the Animals. In una recensione del libro apparsa
sul Guardian, Romy Ash ha scritto: «Only the Animals è una storia raccontata
dalle anime di dieci animali morti. Ogni animale è ritratto in un conflitto con gli
umani ambientato nel Novecento. Gli animali raccontano la storia della propria
morte. Una cozza parla della propria morte durante l’attacco a Pearl Harbour,
un elefante della guerra civile in Mozambico nel 1987, un orso della sua morte
nella guerra in Bosnia-Herzegovina nel 1992».
Le Comunità del Compost leggevano tantissima fantascienza, e si sono ispirate
a Il gioco di Ender di Orson Scott Card, autore di una saga vincitrice del Premio
Hugo e del Nebula Award. La storia partiva dagli atti militaristici di sterminio messi
in pratica da un inconsapevole (ma pur sempre colpevole) Ender Wiggin contro
alcuni insetti e la loro regina. Wiggin decide di redimersi diventando l’Araldo dei
Morti, andando in visita presso i dissidenti e defunti, prendendo contatto con il
problema per scomporlo e ricostituire la pace per i viventi e i morenti. Le specie
da lui sterminate non sono del tutto estinte; Ender è riuscito a garantire uno spazio
per la rinascita di questi insetti senzienti che restavano qualcosa di radicalmente
altro dagli esseri umani. La comunicazione non era mai semplice, c’erano fratture
e fallimenti continui, e dunque c’erano tante possibilità generative.
253


 CHTHULUCENE


46


47
48
49


Un altro approccio in stile Araldo dei Morti viene adottato da un documentario contemporaneo sulle tombe ottocentesche dei coloni neri originari di
Princeville in Ontario, poi costretti alla migrazione forzata e dimenticati, volutamente dissotterrate. Vedi The Original People, «Speakers for the Dead».
Da una comunicazione privata con Harding risalente al 7 ottobre 2014. Vedi
Animism di Tagaq per alcuni collegamenti con la sua opera e per l’idea tentacolare della giovane donna legata a un lupo a due teste. Vedi anche «Polaris
Prize Performance and Introduction».
Tagaq, «Tagaq Brings Animism to Studio Q».
Eduardo Viveiros de Castro, da una comunicazione privata risalente al 2 ottobre 2014. Vedi Harvey, Handbook of Contemporary Animism.
Questo inno delle Comunità del Compost veniva cantato durante le cerimonie
per celebrare la rinascita su una Terra ferita. Questa canzone in particolare
è un lascito della strega neopagana del XX e XXI secolo Starhawk, (Truth or
Dare, pag. 30-31). La canzone di Starhawk insiste sull’importanza di provare dolore come sensibilità storica attiva, come un modo di esercitare quella
che Stengers definisce «ecologia delle pratiche». Citazione tratta da Hypnose
entre magie et science di Stengers. Preziosa in quanto parola e in quanto
processo, la rinascita è qualcosa che devo ad Anna Tsing e al suo «A Threat to
Holocene Resurgence is a Threat to Livability».


254